惭愧梅仙情最亲，期我看花三省身。已趁春风聊一笑，更仿秋霜不改春。
弄客又逢天作祟，敌寒争遣酒行成。五峰对我头俱皓，不信苍山没世情。
山驿解鞍才晚霁，夜床惊雨流溪流。壁间唐律面扬搉，却恨宗风隔果州。
羇怀岭表芙蓉幕，归梦江南云水乡。欲访匡庐近消息，试凭征雁到浔阳。
柯山老人家四壁，深居闭门不下席。日补丹田气三咽，自言兹味胜玉食。
乱壑收云接涨澜，一天风露夜漫漫。金鳖不动涵坤轴，海月腾空万宇寒。
窗明笃耨朝烟细，榻静籧篨午梦残。更问前生李居士，南行今到几人间。
十年教养猷初壮，半世功名念已灰。安得金銮有清问，贾生何事未归来。
玉轸尘生拭绿绮，殷勤为我奏流水。白波一道初出山，奔腾江海三万里。
繁华举世皆如梦，今古何人肯暂闲。唯有东林学禅客，白头闲坐对青山。
问渠为此堂者谁，人与鸥鹭相忘机。丹心缅慕周濂溪，爱其莹质生淤泥。
燕台芳草思何穷，谁道维扬此会同。海上涛声生赋后，江南山色落杯中。
朝去一凶忧稍歇，边留五大祸尤深。栋梁培植谁之责，莫遣斧斤终日寻。
公能顾我传新句，我欲留公拨旧醅。怅望南园芳树底，明年应放小车来。
不见诗仙何逊来，春风几度早梅开。竹篱茅舍自清绝，未用移根东阁栽。
迎风几拂朝天骑，带月犹含度岭钟。更忆葛洪丹井畔，数株临水欲成龙。
论兵莫竺一阳生，习阅攻车要不惊。或跃在渊能自试，不劳征战屈人兵。
梯空何事上秋旻，要定三岩着隐君。斗柄下垂星可摘，天门将近语先闻。
那吒太子本来身，卓卓无依不受尘。云散水流天地静，篱间黄菊正争春。
碎瓦崩沙未足惊，孰令末劫著吾生。危言待抉城门目，霜鬓休论纸上兵。
身名俱泰老尚书，叱驭宁辞万里途。两地恩荣真赫奕，四川父老定欢呼。
晚向穷冈访竹亭，竹间忽有打禾声。凶年独使诗人饱，可见天公非世情。
长芦山下隐龙宫，沥酒船回落照中。已有龟纹为传卜，不劳乌尾更占风。
此境初从柱史说，令人掩卷想奇绝。振衣千仞或可期，万里云霄坐超越。
女墙百雉乱红酣，遗爱真同召伯甘。记得花阴文讌屡，十年春梦寺门南。
烟蟠鳌柱沾吟袖，乐泛仙音近御屏。岁岁大酺恩例溥，自惭虚薄仰皇扃。
天上房星浥瑞光，孕成白马而黑章。为谁容易来中国，风雪天山道路长。
眼前哀乐非难遣，心底悲欢不可名。小鼎篆香烟直上，空堂无寐到深更。
仙坛起雾成丹灶，玉女披霞作彩衣。寂寂幔亭天籁息，笙箫疑向夜深归。
天际晴云舒复卷，庭中风絮去还来。人生自在常如此，何事能妨笑口开。
珠帘未卷扇未开，桃花摇尾常先至。夜静不离香砌眠，朝饥只傍御床餧。
穷边无处睹春荣，咫尺常山似洛城。会得主人将雅意，欲教邻境伏香名。
长笛圜鼙曲调新，东家西舍送迎神。不因丰岁人情乐，淡杀溪头老病人。
猿坐泬寥犹啸诧，雁惊巉绝故飞还。临风却快尘埃眼，全楚山川指顾间。
游童走卒争嗤点，弱水贫泉共姓名。不似冶城三尺吐，锺山回首镶峥嵘。
怜君年少非常伦，才赡人称席上珍。黉馆讲馀清昼永，玉琴閒弄杏坛春。
楼台近水涵明鉴，草树连空写素屏。物象自堪供客眼，未须觅句户长扃。
由来佳掾推三语，故有能名擅一方。投分稠人期李郭，平心他日到于张。
从一真心出自然，每于勤苦见贞坚。细看行道迟迟处，足验民彝得自天。
侍臣斧钺云中下，山寨冰霜战后行。阱脑乍攀黎贼路，石门重览鄂王营。
一年萧瑟到今晨，得托浮身胜薄云。莫笑书生百无用，杯中事业正加勋。
老人凋丧悲宗党，寒月凄凉葬旧林。白发已知邻里暮，伤怀难尽子孙心。
天心那得与人同，牲社家家祷岁丰。料理蝗余犹十五，残年亦未委沟中。
麻头黄项翅铺金，腿脚班黄肉蜜色。牙钳若是黑如灰，敌尽场中为第一。
三十年交云已亡，那禁风雨到胡床。中宵徒有空梁泪，候雁应无远字将。
日阅军容夜马蹄，孤怀犹畏简书稽。眼中亲识皆夷貊，梦里经营亦鼓鼙。
碧嶂为家烟外栖，衔红啄翠入芳蹊。可能知我心无定，频袅花枝拂面啼。
南交黠寇谋斡腹，东海逆雏方聚船。奈何揖逊救焚溺，同姓体国宁其然。
御府多藏亡足惜，边庭罕见叹连声。天教待制成双轴，好挂高堂作画城。
爱客笙歌虽不定，称时风月且无穷。三来纵赏人休讶，白发苍颜坐醉翁。
暮雨萧萧鼓角风，草枯木落雁横空。每逢九日不胜感，垂近七旬无奈穷。
雷转正喧三级浪，绅垂直自九重天。有能庚伏留终日，大胜朝堂食万钱。
檐间双燕欲生子，叶底新梅初满枝。笑杀华阳穷县令，床头酒尽只嚬眉。
声满诸天常讽诵，功圆十地绝跻攀。终求郢妙雕金相，时献香花礼粹颜。
祠前缭绕无穷水，竹杪参差不尽山。极目水穷山尽处，天坛犹在白云间。
江阔乱分渔火细，滩空长漱岸沙圆。丁宁说与梢人去，若过芝山且系船。
角崖颇似乘时意，藏壑深关遁世情。幸喜此身元不系，底须壁上觅寰瀛。
黄鹤楼前江水平，鹦鹉洲边春草青。凭君酹酒吊孤冢，古来贤哲非贪生。
月摹瘦影横窗淡，雨浴疏花照水明。却忆去年花下饮，共挂杯酒泛飞英。
我来将值日午时，千峰照耀碧玻璃。集贤村前俯列屋，宝林木石呈幽姿。
荆屋旧闻门馆盛，竹巢未许药炉闲。前生今是成容若，饮水歌残泪欲潸。
负米尚难为薄养，读书宁不擢高科。仲由陈纪皆如此，子孝亲兮弟敬哥。
渐知春意入城来，向午池冰已半开。和气满天真可望，凭君须上最高台。
夜泉香锻石垆红，听尽寒松带雪风。算取人间几月子，江心瓯面复瓶中。
经营薄少置厨舍，呼童告使知艰难。从今且作淖糜计，杂以山芋供两盘。
风味长存士大夫，映畦新绿更堪娱。眼中百事只如此，且问民间色有无。
晦明风雨朝朝出，远近高低寺寺行。汉体八分唐七字，王孙题处总关情。
勾芒跣足苦争先，昨夜酸风雪满天。不见旗亭游冶客，春归才着土牛鞭。
橘花荐茗奁新绿，荔子冰浆椀渐寒。风物江淹应有赋，早因鸿雁寄长安。
白发刘郎意自悲，桃山还是欲花时。一生漂转成何事，留得玄都数首诗。
不梦黄金贮阿娇，欲招陪酒问灵箫。同是红灯沦落客，卿驯于市我于朝。
三山飞鸟江天暮，六代离宫草树残。始信人生如一梦，壮怀莫使酒杯乾。
旦评人物尚雌黄，草木何妨定短长。试问清芳谁第一，蜡梅花冠百花香。
临风读信泪千行，孤女孤儿枉断肠。玉骨香魂何处觅，黄泉碧落两茫茫。
台阁官资属二贤，岁寒相见颍流边。新醪喜泛千钟蚁，永漏惊移数叶莲。
燕市青青十二楼，曲尘丝里万条柔。楚宫宝袜黄金缕，齐楚莲花白玉钩。
友生有约期心赏，只尺何缘觌面谭。可是张华能醉客，逋仙笼鹤为辞酣。
江天淡淡江水平，江岸有花红作穗。今日特向都城开，昼时只合衔鱼翠。
少时失脚利名间，寸步何曾不险艰。造物恐人浑忘却，梦中忧患尚如山。
况今官府皆时贤，会将租责都蠲捐。庶几俭岁亦得饱，且与尔曹图醉眠。
惊红骇绿太仓皇，且向前程祝吉祥。纵有妻儿累肩仔，岂无肝胆历冰霜。
铜雀罗纨宛汗青，芳洲鼓史骨如生。羯奴礌落若日月，大雅那堪祢正平。
闭门风雨九十日，生物趋新曾未休。适见桃枝暗明月，渐闻柳絮逐江流。
两脚射淮鸣万镞，跳点起沤鱼乱目。湿帆远远来未收，云漏斜阳生半幅。
松门长日闭烟霞，扫石焚香诵法华。禅客到来无所见，水晶宫里玉莲花。
云梦平吞八九宽，紫髯红颊秀春峦。天边鸿雁心应折，竿上鲸鲵肉未寒。
兰闺话别忆牵裾，两地相思托素书。可是离愁添闷损，腰围消瘦近何如。
檐下渠泉朝暮声，楼头山色四时青。此中故有无穷意，正要悠悠醉复醒。
钟磬泠泠隔水闻，当门高塔倚斜曛。绿萝深径栖残雨，黄叶空台积暮云。
下自成蹊艺桃李，此语聊持饷吾子。南风吹句落窗几，萧然出尘天下士。
无双亭下淮南浒，天上人间仅此花。九朵攒来呈玉质，两回开处占年华。
天地深恩讵可忘，寤生忠孝两俱亡。身从何出翻囚母，国是谁封敢射王。
端的公宜语个中，对山萦碧照清冬。鹤毛雨渍苔钱古，蚁穴风堆橡斗重。
万里青山两鬓华，老臣无国又无家。乾坤局促笼中鸟，风雪飘零粪上花。
桥边车过香生路，楼外船归月满津。憔悴不堪来旧馆，相逢谁为浣沙尘。
两山夹石湍风急，势吼春雷鬼神泣。行人登舟不敢渡，疑有毒龙深处蛰。
到水一星泛海梦，连林万叶明朝霜。喜无风雨且休寐，留得韶华待晓阳。
气佳势胜无南北，地转天回感去留。风景不孤穷塞主，经纶谁任富民侯。
老逢国乱君先免，溘至秋分露更苍。莫说平生康济愿，区区文字恐流亡。
绿雪飘飘阴复晴，园林啼鸟似秋声。萧然一枕羲皇世，万事浮云百虑轻。
乱峰幽谷不知数，底是庞公栖隐处。含情一笑江风清，双橹急摇下滩去。
开始青一青气色，此中自有金丹诀。政须趺坐共商量，忍向尘劳磨岁月。
山杏溪桃次第开，狂风正用此时来。未妨老子凭栏兴，满地残红点绿苔。
楚水白波风袅袅，荆门暮色雨萧萧。相思合眼梦何处，十二峰高巴字遥。
梅花雪后杏花风，老面逢春只强红。诗句行来行去里，情怀不醉不醒中。
花露残春一样芳，月余潭底万年光。水脉冷寒凉焇焇，云形虚幕露堂堂。
自惭薄劣清班滥，且喜唐虞泰运开。近侍汉廷谁最幸，共誇严助出群材。
今朝何人买鲜鲫，直得千钱酬二百。抛钱帆去了不应，却谢君子为增益。
武功都诩少林来，剑戟刀枪次第排。性感女郎三点式，笑随老衲共登台。
寺近仙坛西复西，醉中信足路应迷。鸣条风劲凋蒲柳，掠岸云低乱鹄鹥。
吾家同出郓州梁，冷落江南各一房。梅下水仙京洛种，吟成应话故园香。
冲晦先生不肯官，布衣谒帝布衣还。尚嫌姓字腾人口，惟恐文章落世间。
一壁何堪守故常，寸田无碍自清凉。人天坐阅虫沙劫，便幻空花不觉香。
渔翁疏懒鬓俱华，吹雪鱼肥未要叉。老共鸬鹚争一饱，孤舟蓑笠便成家。
冬来羇旅更迢迢，抚枕灯残百感饶。饥鼠翻空疑有鬼，惊乌误晓尚中宵。
旧僚废籍徵皆遍，新进高班佔已多。也识帝心偏爱惜，榜中人尽可如何。
圣泽安排当散地，贤侯优贷借新居。闲中亦有闲生计，写得南华一部书。
高岸为谷谷为陵，一时豪杰空飞腾。身随造化不复返，忽若野雀逢苍鹰。
身解耕耘妾能织，岁晏饥寒免相逼。稚子才年七岁馀，渔樵一半分渠力。
事变纷纷不可防，祇应人世恶忧伤。高情易与时风背，远虑空为智士忙。
绝壁昼开风雨色，断虹秋挂薜萝长。吾将从此寻瑶草，黄鹄天风好共翔。
惭愧知音太史公，为榜佳名字画雄。二公连茹归霄汉，此亭万古扬清风。
可踵蔡家名翰苑，谁夸乌石擅山前。追思往事浑如昨，食罢无言意惘然。
喜君再拥朱轓贰，顾我今成白发翁。傥幸宽恩听归去，定须相访五湖东。
区区水波岂云恶，要是暴戾神方恫。安知盛德虽邑宰，能转造化回天工。
衡门执戟两閒兵，浇酒逢除漫尔荣。四序相随如有恋，一年同住岂无情。
披图谛玩经营意，惨淡霜毫无董巨。平生剩有山水情，颇爱读书无此处。
月澹中官放钥回，倚云宫殿掖门开。彩床百步黄罗帕，于阗名王进玉来。
惟教鹤探丹丘信，不使人窥太乙炉。闻说葛陂风浪恶，许骑青鹿从行无。
黄尘古渡迷飞挽，白月横空冷战场。闻道朔方多勇略，只今谁是郭汾阳。
初日垂杨自弄阴，晓风过处抵千金。麦梁万顷天如海，换尽诗人出塞心。
辅弼宗门有老成，一番提掇一番新。咬姜呷醋知咸淡，便是丛林过量人。
有过中秋色尚鲜，赏心未厌惜流年。琼杯不许三人共，桂魄难同两夜圆。
天生至宝自无伦，如何真伪人莫分。古来贵耳而贱目，恐君既见不及闻。
干戈未解身如寄，声色相缠心已醉。身心颠倒不自知，更识人间有真味。
寂历谋生后计然，已将穷达付苍天。狙公枉自计朝暮，徐邈但知中圣贤。
水落石多舟去迟，乱河西渡读残碑。三亭二闸依然在，那得安流似旧时。
笑翻王氏三珠树，惊倒张家五凤楼。带系雪诗三十韵，胜如骑鹤上扬州。
策蹇清吟涉若耶，灞桥犹恨近京华。山前千顷谁种玉，座上六时天散花。
不能成佛不能仙，虚度人间六十年。镜里姿容虽老矣，酒边意气尚飘然。
酒边说诗真是赘，说诗断是败人意。醉入羲昊洪荒前，消取霎时邯郸睡。
水满城西钓艇横，云豪风弱晚冥冥。天寒小店人愁雨，灯暗孤舟客卧听。
天眼屡张光肆迸，狞雷紧赴鼓频催。山河顷刻失颜色，霢霂迷蒙扑面来。
沙烟漠漠断杨多，向晚驱车下相过。忽地风笳催梦醒，眼看斜月挂长河。
平生好事谁能继，后世高名骨已消。欲酌一杯浇墓隧，遗魂楚些倘能招。
车声尽日滑黄泥，怕听空桑叫竹鸡。风雨不知春早晚，柳条拖绿半江低。
解缆开帆举画桡，溯流激浪随风飙。回首行人不可见，往来惟见海门潮。
平生心事听皇天，流水行云任自然。养得凤毛成五色，青云白日看飞骞。
老人低心逐年少，年少还为老人调。两家挟诈自相欺，四海伤真谁复诮。
明月家山唱式微，忍看佳夕掩孤扉。甄陶万物终须老，羁旅生涯命岂非。
旃毛齧尽寒生粟，风絮吟时韵怕醐。谁似维摩坐芳缛，散花别是一方壶。
南讹溽暑方流汗，北陆凄风已裂肤。江介寒暄越叵测，袗絺重茧在斯须。
六只轻舠搅四旁，两船不动水中央。网丝一撒还空举，笑得倚栏人断肠。
学道功赊岁月驰，平居自笑著鞭迟。安心未竟夜饶梦，与世虽疏秋尚悲。
故里欲输新学入，客囊还检旧书温。同舟难逐林宗去，卖赋惭余滞兔园。
国士无双有山谷，斗南独步忆秦郎。鹦鹉洲前多胜日，古藤阴下夜何长。
美酒名讴陈广座，凝笳咽鼓送华辀。秦川王粲何为者，憔悴嚣尘坐白头。
啼魂不散应衔恤，碧血堪藏欲倩谁。犹忆鲤庭杯酒会，幽明无路寄相思。
暂得逢君斗酒间，芙蓉何限案头山。风潮只解催人去，不念朱郎万里还。
从今欢笑对黄发，不复咨嗟看白云。知公闭阁坐自了，比屋孝弟皆欣欣。
重驿难通异地宾，舆台陪隶是比邻。不逢徐福求仙至，那有乘桴访戴人。
吴越山分两岸青，遥遥帆影是西兴。江花历乱如红雨，云树高低似画屏。
甚愧丈人于甫厚，孰云夫子不回如。残年无复陪精论，开阖平生几幅书。
牛首禅宗怀马素，襄阳耆旧忆庞翁。长思胜会真幽适，谁使句婴不与同。
闽海诸生雅并奇，山摧斗折为君悲。那知匹练吴门马，发白颜公在此时。
白藤花限白银花，閤子门当寝殿斜。近被宫中知了事，每来随驾使煎茶。
胠箧休探赤侧钱，操刀莫逼红颜妇。始信倾城哲妇言，强于辩士仪秦口。
怜余结习销难尽，絮影禅心不自由。昨夜梦中礼天女，散花来去著心头。
趁雨足时翻畎亩，插秧遍后便耔耘。原天频把甘霖霔，伫看丰年万顷云。
学士南来尚岩穴，神州北望已丘墟。愁逢汉节沧江上，握手秋风泪满裾。
十姓胡中第六胡，文章官职胜崔卢。暂来关外分优寄，不称宾筵语气粗。
好风佳月满襟怀，尝到先生丈室来。今日忽为江海别，此心肯逐晚潮回。
寒色玉壶堪徙倚，流光华发与徘徊。西园诸子俱能赋，独让应徐邺下才。
北枝顽顿如不仁，南枝警敏如有神。方当群有急归宿，忽自太无偷发春。
此时顾恩不顾身，念君此日赴河津。莫道向来不得意，故欲留规诫后人。
百年形役劳般担，丰此啬彼犹原蚕。自非培风有厚力，北徙安可兼图南。
东家梧桐仅人立，青皮剥落神摧藏。虽有凤凰不肯顾，安得送汝参天长。
壁上梭飞三尺雨，匣中剑跃一声雷。红云六月炎蒸处，庆作商霖泽九垓。
驿路崎岖泥雪寒，欲登篮舆一长叹。风光不见桃花骑，尘土空留杏叶鞍。
天无私覆从知圣，才不虚生要为时。南下惜无三日暇，与君论学更论诗。
洞傍山僧皆学禅，无求无欲亦忘年。欲问其心不能问，我到山中得无闷。
蓦口一桡玄路绝，药山之道始流传。离钩三寸无消息，觉海方乘船若船。
香雾氤氲霭碧湾，流澌一夜送潺湲。低垂乱惹珠光溅，疑是疑非响佩环。
渔舟逐水爱山春，两岸桃花夹古津。坐看红树不知远，行尽青溪不见人。
一别黄金万里台，孤城三见菊花开。云移北阙沾恩宴，日远南山献寿杯。
一别瀛山岁未期，三州声称已齐飞。欲将吏事文经术，独恐迂儒取世讥。
卫公少时已知兵，坐谈厌倒韩擒虎。一朝委事虬须虏，南殲荆盗北锄虏。
郊村依约半洲渚，远明天际来归舟。湖南素号清绝地，一旦呈露疑神谋。
妙年意气日方中，致有前贤长者风。言未始轻常简洁，饮虽甚醉愈温恭。
嗟我忝惟十年长，学业无功时既往。羡渠松柏拱把姿，绝胜樗栎高寻丈。
数雨清纯玉不如，入婆陶发冷萧疏。千金烂抵荆山鹊，一璞深刳渭水鱼。
落落晨星耆旧稀，奋然一出拯危机。石头路滑有时到，山顶云深无梦归。
杨柳临风两岸斜，思君春暮尚天涯。几人江上同为客，何处樽前不忆家。
野香亭下新开萼，半是夭桃半是梅。旧说武陵源上去，今疑大庾岭边来。
天女剪花不剪叶，散作人间一夜雪。无枝无蒂故斜横，欲前欲却嗟清绝。
分安淡泊全真性，身厌轻肥已半生。汉鼎余丹今在否，愿须匕粒守三彭。
混元诸气一江涵，便作洪荒秘境探。峰列千屏来眼底，云分七彩布天南。
万里澄江雪霁时，玉壶一色冷含辉。淦翁认得烟村路，柳线穿鱼带月归。
一生吾伊换喑呜，嗟哉三寸予岂无。公子缙绅陈礼法，枕曲无思噤如蛤。
有诞有微须自别，或排或赞总非迷。痴人但道书皆好，读得明时论易齐。
同郡同年总八人，七人零落一人存。如何独立薰风里，犹怨霜花点鬓根。
红日坐移钟阁影，白云闲度石楼阴。还家莫话神仙事，老不宽人雪满簪。
今年腊月冻全消，天涯涕泪一身遥。诸将亦自军中至，行人弓箭各在腰。
断霞烟重苔粘露，薄暮云兴夜起风。醉倚玉栏弄明月，嗟嗟身世等萍蓬。
他年若寻仙老会，洛下诸公尽中外。百二十坊山水间，甲第相望门巷对。
凤雏联翼美王孙，彩服戎装拟塞垣。金鼎对筵调野膳，玉鞭齐骑引行轩。
津头水满鸳鸯下，墙背风来枳壳香。何处与君拚坐久，万株花里小藜床。
万里同舟宽老病，一杯分袂发悲吟。明年榜上看名姓，杨柳春风正似今。
世谓臧仓解谮轲，岂知天意在干戈。如天便欲平天下，纵百臧仓不奈何。
海上仙山涌翠鬟，流霞淡荡露漙漙。琼华三岛春狼籍，时有飞泉响佩环。
势利场中论结交，喣愉便辟伪如毛。乃知贫是试金石，更觉刚欺切玉刀。
青门雨送归行色，白酒风吹上别颜。相见去留终不改，只应同里与南山。
胜华通子共悲辛，荒径今为旧宅邻。一代交游非不贵，五湖风月合教贫。
铃斋日日簿书尘，不觉光阴暗里侵。忽见前山有花发，始知今岁已春深。
妙心明洁契如如，操履分明女丈夫。庞老家风殊不二，摝篱高价许谁沽。
孤城一带海东悬，寇盗经过几处全。幕府新营开越骑，汉家名将号楼船。
春风吹上坡头树，仙人著屋中间住。夜气英英到骨寒，又踏红光上天去。
官辞凤阙频经岁，家住峨嵋第几峰。王粲不知多少恨，夕阳吟断一声钟。
先生多在山中宿，为爱横斜影上窗。茁发僧从深涧徒，赪肩奴过别峰扛。
圣庙三桥君又到，文场八股孰重赓。逢斯盛举应仲庆，勉缀芜词吟兴生。
古梅瘦鹤林逋客，白酒黄花彭泽翁。我自入林犹未密，卜居邻近往来通。
深山夭矫老风霜，自是光明好栋梁。不待万牛托挽去，不如僵柳与枯杨。
天风吹我上崔鬼，冻面渍尘亦快哉。止水泓澄金镜净，远峰罗列画屏开。
手摘酴醾剪牡丹，山家草草亦杯盘。溪头一夜风吹雨，又作残春几日寒。
日落空岩山鬼啸，风生古木野猿啼。两经寇结山中避，历遍人间万险蹊。
灵桃开后春无主，雪浪淘残石尚坚。记得倚篷痴绝语，愿花长好月长圆。
除阳残日在归骖，更莽天峰问结庵。吾子溪山元有味，老夫天地只迂谈。
古祠幽邃锦城隈，千骑欢游宴席开。尽日风光随綵旆，一方民乐在春台。
新词绝妙石开颜，欲点无方自笑顽。浊世逢君何太晚，老天于我已非悭。
人生不欲甚快意，迟速到家还一致。向来白浪涌如山，舟中呀呷几丧气。
丛中隐隐卧孤罴，一服清凉是我师。嗜欲天机还审榷，尘容堪令故人知。
薄俗难谐只自知，百年几见费心思。平生饱叔深怜我，后代扬云不来时。
鼙鼓静来朝撤帙，氍毹遮处夜闻棋。边人惯唱伊凉曲，好谱新词与雪儿。
翠袖佳人倚竹诗，昔人比兴乃陈辞。我今顾欲求真相，绿萼梅花并竹枝。
山青水绿明玄旨，鹤唳猿啼显妙机。有意觅渠终不遇，无心到处尽逢伊。
袅袅鹅黄已可攀，梢头月上足盘桓。垂杨合是君家树，并作先生五柳看。
南安岩近南斗傍，乾坤缔结雷电守。云寒木老洞穴古，巨鳖露脊鲸牙口。
翠竹高梧夹后溪，劲风危露雨凄凄。那知北牖残灯暗，又送西楼片月低。
人稀地僻医巫少，夏旱秋霖瘴疟多。老去一身须爱惜，别来四体得如何。
广阳城外柳阴肥，客向金陵叹别违。酒尽红亭官树晚，鸟归青嶂夕阳微。
西征朔气自萧萧，巩树东风待使轺。戊己屯兵中校尉，春秋趣对圣明朝。
晴峰无数蘸清流，窈窕寒生六月秋。百练不须欧冶剑，沼吴人在采莲舟。
春眠不觉夜来风，桃萼犹沾未尽红。愁绝小湖山畔路，同云疏雨晚濛濛。
曾无遗憾登三寿，忽循优闲卧一丘。招以哀诗追楚些，未忘吾里尚魂游。
未必襄王行暮雨，由来汉渚有蒸波。老夫弄水聊自解，忽照霜鬓胡其多。
六十老翁无所取，二三君子不相遗。愿留今日交欢意，直到隳官谢病时。
杨柳依依拂短亭，看看飞絮又成萍。老来世味都尝遍，不待邻鸡唤梦醒。
黄冠道士松间过，白雪渔翁月下逢。尚想天随无俗伴，应携茶灶与从容。
凤德栖栖览九州，尊王所以事诸侯。春秋独盛公羊学，竟取何休说黜周。
方盾衣袂天花集，俄见庭除木屑匀。多谢众诗相映发，笔端六出更尖新。
感旧况当衰白后，伤春更在落红先。听鹂亭馆行吟惯，记种桃花已十年。
懒把无生话更参，月移梅影到枝南。身心识破梦中蝶，头角老来春后蚕。
由来疏散林壑性，稍就规绳廊庙看。至竟负流无改度，雾窗玉立雪篱寒。
兴来蹑履便追随，共约乘风汗漫期。述作正须陶令手，利名不上紫芝眉。
且维轻舸更迟迟，别酒重倾惜解携。浩浪侵愁光荡漾，乱山凝恨色高低。
安知天下无三杰，但愿军中有一韩。世事关心成感慨，旋移书卷就镫看。
豢成凋郡力难任，雪上加霜两鬓侵。四五更头猿鹤梦，数千里外鹡鴒心。
春色登枝第几番，老梅墙角自知寒。横天暴雪终收敛，上国王风待放宽。
汉家天子好经过，白日青山宫殿多。见说只今生草处，禁泉荒石已相和。
师到龙湫谒矩罗，为言别久渴心多。当年见处祥光满，试问今还记得麽。
梦里何人歌式微，觉来石友在书帷。郑环信美非吾宝，赵璧犹全任汝归。
自我生经第九庚，漫云人事老多更。新知未解营工矿，旧业何曾学圃耕。
坐看斜阳月未来，对花摩石少徘徊。平生泥爪无寻处，犹剩鳌峰数本梅。
雁足曾无一字收，有时书到却生愁。故人叠叠半黄壤，今我萧萧全白头。
因嫁单于怨在边，蛾眉万古葬胡天。汉家此去三千里，青冢常无草木烟。
前日雨声如陨石，昨日风狂退六鷁。荔子吐华漫如云，结实定知无十一。
归喜逃亡来负襁，贫怜繻绔缀旗旌。圣朝恩泽宽如海，甑鲋盆鱼纵尔生。
百好残年心已灰，石君久去绝嫌猜。故人诺重金难比，族里言温璧径回。
青山小隐枕潺湲，一叶垂纶几溯沿。后浦春风随兴去，南塘秋雨有时眠。
别却亲庭二十年，白云望断海天边。九重此日承优诏，万里长沙放画船。
徐扬复忧羽虫孽，襄汉正病昭回杳。力能怀畏未足忧，忧在北极群阴绕。
谁能向外夸精进，五千退席闻无信。我宁速入於涅磐，莫教堕落声闻性。
银蟾吐魄下帘旌，千里乡心一夕生。误认团圞疑此夜，空留色相动人情。
五年心迹感云泥，再世交情恶别离。聚散不妨成小劫，升沈无计可前知。
青史他年羡二疏，功成脱屣向迷涂。薄游竟后抛官约，常愧都门长大夫。
步屟间经占上方，岧峣金刹映寒塘。青枫历历人千里，白月濛濛雁几行。
湖上老人作矶头，湖里桃花水却流。竹竿袅袅波无际，不知何者吞吾钩。
定知玉凤人吹怨，还念金龟婿远游。屏曲鸳鸯三十六，夜凉谁与结绸缪。
西望太白日色寒，青天削出蛾眉山。人生适意随所寓，抵须历涉穷跻攀。
直须凭仗分明说，诘取灵源问得知。要觅洞中闲日月，除将济事谩非为。
深愧青莎迎野步，不堪红叶照衰颜。羡君官重多吟兴，醉带南陂落照还。
溪旁更值几花枝，亭子刚成春到时。今岁风和芳信早，定教增倍逞幽姿。
荒茨翳翳莽然生，长柄钩刀扫荡平。丘壑乍呈弧线美，修峦今见胴躯明。
白云深处路崎岖，鹤去台空景物殊。山展翠屏连紫幕，泉分清溜滴明珠。
新堡似云屯戍久，旧臣何日策勋殊。王人按垒非寻胜，归报前游有远图。
虾蟆嚎沫为科斗，蜾裸衔虫化细腰。蠹穴荒陂有多少，乾风湿雨各飞跳。
春早湖山雨半晴，有客邀我观沧瀛。泽国冥冥蒸海气，石滩浅浅斗江声。
查渡湖南涉路歧，云门不惜两茎眉。万古碧潭空界月，再三捞摝始应知。
兄弟真情求去易，君臣大义学来难。玉音不许违三月，此意应须反覆看。
祖孙移山山可移，昔人不信今见之。千年犹有召伯埭，白面聚敛嗟何为。
投老归来万事休，北窗一枕足清幽。虽然不得行胸臆，幸喜身无千岁忧。
殿阁风生波面凉，溯洄徐泛芰荷香。柳阴深处停桡看，无数纤鯈戏碧塘。
许田流寓因相识，岁歷今移十二辰。别墅已荒三径草，素衣犹化九衢尘。
之秦剩肯迎张禄，踏越何曾用计然。元鼎事看蛙胜负，大槐人与蚁相连。
春来天气半阴晴，那更奔驰一月程。又恐花时成草草，还家插柳佐清明。
谬因文字立虚名，寓直金銮冒宠荣。两度黜官谁是援，二毛侵鬓自堪惊。
探春绕遍玉阑干，香暗冰痕屐齿寒。怕有花头遭冻损，枝枝呵手掐来看。
北山崒嵂界天碧，山前古境烟霞集。两街老木风飕飕，几道寒泉声沥沥。
世事无端成蝶梦，畏途随处转羊肠。解鞍盘礴星轺驿，却上高楼望故乡。
尧付诸冯药一丸，养心谁续执中丹。三千年后人能服，圣处工夫似不难。
鸟啭芳林移谷口，烟含轻舸出池漘。更逢幽境须留醉，山寺梅花水际蘋。
侍讲朱颜映折发，尚书野服接通衢。德星聚处人争看，画作两翁相见图。
暮凉浮座暑光微，竹底风来暗举衣。假寐不知清夜久，挂檐星斗向人稀。
特统精兵御上游，笳吹先遁惊若鸥。扬州空把残旗耀，赢得舟中骂不休。
叶公高唱反潮流，尔反潮流剥自由。千古艰难惟一死，纵然不死也无喉。
蛟龙云雨犹难测，老蚌明珠肯暗投。我欲上天向天问，也曾有意属南州。
忠臣守正不谋身，处己虽危道益尊。直为冕旒宣圣训，岂唯囹圄被宽恩。
天圣光华第二春，与君同日脱凡鳞。何知素领分符地，却见青云共榜人。
绝岛新诗经月旦，神州显宦纪风流。洛阳纸贵称斯集，璀璨珠玑万古留。
珠树亭亭绝垢氛，忆君几度立斜曛。坐餐紫府丹霞气，行傍青田白鹤群。
春暖藓花随雨到，夜深寒月落溪明。倦怀一枕清凉地，斗薮尘埃羽翼生。
胜苑名花几向阳，喜看兰蕙有奇芳。连枝已讶栽培异，并蒂均誇雨露长。
鳞鬛不殊点额归，丰神却觉有风威。不添一片龙门石，方便凡鱼作队飞。
江波如绣晚霞浓，揽镜徘徊惜玉容。自古红颜轻出处，罗帏花睡易霜钟。
闲来薄暮倚荆扉，水满平湖白鹭飞。四面溪山皆画本，一钩新月送人归。
直向岛夷通汉诏，回看闽树即燕山。不知几犯蛟龙窟，自喜仍随鹓鹭班。
但贪翠浪娱青眼，不较岩花笑白头。尘事无聊莫多问，蜻蜓追罢觅蜗牛。
细葺柔蔓作重茵，密缀圆荷为翠繖。丹回七返已成珠，宝养三田如抱卵。
季世炎凉几市道，古人生死见交情。与公到老宜同社，倡率乡人逊畔耕。
天子开朝策治安，近臣每入漏初残。香飘紫殿回金雀，仗下彤庭度玉鸾。
茅屋荒田春草草，杏花深巷雨丝丝。人生适意须行乐，驷马高车恐未迟。
飞红点地绣作茵，正须席地天为幕。要知富贵出天姿，艳杏夭桃何足录。
欲识庵中不死人，几回昏暗又天明。明暗不来渠不动，周天匝地等空平。
膏雨应时丰绿野，真风与世养朱颜。山前老叟非仙骨，怅望丹崖藓篆斑。
马武拔身终仕汉，周瑜仗剑早从吴。闭门尊大成何事，惭愧公孙画此谟。
苦忆京华更不禁，百壶那解一生心。争誇膝下簪缨好，岂识痴翁别有襟。
梦回池馆寂无哗，鼓吹喧闻两部蛙。桑柘夕阳争报社，海棠春雨乱催花。
对雪肯过安道里，临风长望季鹰船。春光浩荡青云阔，目送双鸿上九天。
难得新正是嫩晴，嬉游士女说承平。书因忙极车中读，诗为閒多枕上成。
登临不但为山水，玉节政尔观民风。因君引我看胜处，诗在千山烟雨中。
酒怀升斗差犹王，侠气江湖老未平。此日将军能揖客，簪裾今更重西京。
紫云重叠黯西山，歌哭灵前总强颜。示恶夺朱非正色，申申媭语詈冥顽。
举世知君能安式，不愁无客问弹冠。毋多夺我枚回渚，厚笠轻蓑老竹竿。
学省追攀四十年，故人重见两皤然。艰难共出兴戎后，奄忽安知弃我先。
元丰嘉号改明年，万里江山色愈鲜。侍从旧臣承紫诏，拜恩如在御床前。
一阵酸风吟堕叶，几番红雨洗空枝。清愁种种痴难遣，不向花神向阿谁。
三贤千载共襟期，出处存亡同一时。吾道非耶夫讵测，斯人已矣我畴依。
三秋换骨丹砂冷，万卉回头粉黛空。底事天心怜隐逸，与他富贵殿群红。
山梁嗅雉晨羞饫，楯鼻磨铅藻思乾。深愧府公宾礼厚，不教持版预粗官。
人生莫与天争巧，上帝一见开笑颜。八极俗物不足道，千年陈人无可观。
雁山云冷留飞锡，匡阜诗成忆谪仙。自昔南游看不厌，归来欲写作图悬。
书馆萧条闻夜风，闭门孤坐与谁同。谁邻有子灯前读，忘却情怀是客中。
高台寂寞曾招骏，沧海归来拟钓鱼。谁向周南叹留滞，风尘一望正愁予。
马蹄再触京华尘，梦魂长绕苍庭筠。偶窥墨本犹昨日，满耳清风怀故人。
宁使衰容添白发，难将世态入青嵩。飘然已作东游计，康乐翻经待厥终。
便风船尾香粳熟，细雨层头赤鲤跳。待得江餐闲望足，日斜方动木兰桡。
休说雄才间代生，到头难与运相争。时通有诏征枚乘，世乱无人荐祢衡。
江东山望说茅庐，庵为康家孝子居。岂肯人间名教地，却容释老说清虚。
楮叶坛边挝社鼓，岂花棚下晒鱼罾。农谈真觉尘心尽，愧我移家远未能。
相看掩泪情难说，别有伤心事岂知。闻道咸阳坟上树，已抽三丈白杨枝。
身与沙鸥一样闲，每来池上独凭阑。药苗得雨侵苔绿，楮实逢秋似荔丹。
驾轺老子久婆娑，坐听笙歌拥绮罗。十里西凉忆如意，百年南国比流梭。
波涵洲渚初收潦，露浥蒹葭未作霜。到日何人先刺谒，二林开士在琴堂。
风花肯揽千人柄，蓬岛犹堪几日仙。笑倒周黄诗与字，醉呼烟艇钓溪边。
仙台有路隐烟霏，一抹赫曦明翠微。欸乃声中篷影出，渔歌又逐雪涛飞。
蛾眉月满秋临水，牛渚烟消晓见山。况是上皇膏泽地，科徭应未扰民间。
篱下黄花最恨它，金钿香少泪痕多。仙人解补银河漏，天上无泥奈许何。
虾菜贱时皆丙穴，茅柴美处即郫筒。著鞭要及春前到，趁赋梅花庾岭东。
将军马跃五挝鼓，客子车行三唱鸡。白发书生无伎俩，满窗红日醉如泥。
山桃红花满上头，蜀江春水拍山流。花红易衰似郎意，水流无限似侬愁。
耿耿虚堂一榻秋，人间高枕几王侯。乱云未放晓山出，片月不随寒水流。
谁将双柱兵厨酒，留与閒民尚有馀。珍重平分风月手，又将新句擘笺书。
孤抱未忘香自媚，双修却恨福难全。墨林题品羞凡艳，合共红妆季布传。
采薇散发嵇中散，开灶烧丹葛稚川。此去山林如脱兔，这回且结好因缘。
耳外蜩螗响切才，眼前冈麓秀环回。曦光堕地收风尽，云脚遮山送雨来。
天衢连日踏尘埃，忽听萧萧夜雨来。明日况逢重九节，好怀应为大参开。
照梁初日光相似，出水新莲艳不如。却寄两条君令取，明年双引入中书。
俗事常妨把一杯，等闲开过小园梅。自伤惟有寻春梦，百舌无情又唤回。
文成五利老纷纷，方丈蓬莱但可闻。万里出师求宝马，飘然空有意凌云。
本邦为守获邻封，民政虽殊道则同。浃境欢然君有惠，一乡荣甚我何功。
太虚无实可追寻，叶落松枝谩古今。若见桃花生圣解，不疑还自有疑心。
千年廉蔺凛犹寒，岂似乞人夸豆箪。经病汉儒颛学癖，义求秦火未烧残。
别语明晨绕朝策，秋风来岁祖生鞭。难兄难弟夸京邑，莫负当年梦惠连。
我昔杨舲过彭蠡，香炉瀑布空青里。浔阳渡口买江鱼，落帆酌酒看潮起。
蚤年游历遍诸方，触处无心是道场。三已不须形喜愠，两来宁肯异炎凉。
结交群从非一日，欲话令人翻百忧。画舸曾同李膺载，竹林仍并阮咸游。
百溜崩厓树不明，夜中紧籁逼窗楹。匿身在草拚薶梦，乞食随乡惧辱名。
狂过相府慵通刺，贫住京华亦爱山。浅薄未酬升斗在，漫将心事付朱颜。
舳舻稳泊离艰险，昼夜安行接后先。被发道人功独伟，玉堂纪事有谁镌。
劳矣田人莫远迎，疮痍未定犬犹惊。燹馀破屋须先缉，雨后荒畲莫废耕。
道义君家振楚荆，嗟君功业负平生。诗书累世有底盛，簿领一官徒尔荣。
寸犹未到甘谈尺，一尚难明强说三。经卷葫芦并拄杖，依前担入旧江南。
世短意多谁会者，昨非今是自超然。如何一片功名兴，不及江湖在眼前。
如水豪车遍地流，霓光倩影汇高楼。卅年开放真犹梦，一代贫羸似可勾。
春尽南湖碧玉流，故人湖上共夷犹。平桡野渡沿青草，叠鼓中川起白鸥。
况为末吏惟贪佞，何处高人得醉眠。此际朱郎真有道，乐吾群从有残编。
落魄青衫随草色，萧条白发遣年华。徒劳梦寐费忧国，错认诗书能起家。
九月不雨至于腊，北风忽来吹作雪。竹头抢地何肯低，梅面著沙终自洁。
故城边有卖花翁，水曲舟轻去尽通。十亩芳菲为旧业，一家烟雨是元功。
般若须将法相宗，四生九类化归空。离然庆物随缘境，自是凡夫道不通。
愿同山水结芳邻，清福能消亦夙因。寻醉欲瞒黄脸妇，游春忘是白头人。
风沙来往稻粱谋，江北江南一岁遒。非为红楼断消息，待梅暗候自清愁。
凿基列砌不数武，架楹覆瓦期牢坚。结构虽微可乘兴，槐眉小署名陶然。
瘴云未免钟仪挚，夜雨应怜范叔寒。尚有慈闱年九十，空挥客泪落江干。
钞书字细眼犹明，捣药声清疾渐平。桐叶雨边寻断梦，菊花香里散余酲。
几经残雨小兰亭，渐有夭夭覆子阴。十里桥烟霜月落，半窗灯影梦云生。
却思昔簉鹓鹭班，每听朝鸡长惨颜。戴星侵月未为苦，冲风冒雨长艰难。
乌哺劬劳恩未报，雁行凄断痛何堪。记生纵有一樽酒，忍与妻孥共醉酣。
蜕蝶将舒魄尚凝，如痴如梦复如醒。风吹海水飞成雪，月入梅花脉作冰。
低头客馆叹无聊，闷过春光五十朝。黄冈先生老好事，高斋置酒欢相招。
犀庭渊角凛英姿，褒鄂凌烟想画时。建武堂深閒缓带，筹边楼迥静哦诗。
缃枝涤露最鲜明，琼佩归来带宿酲。莫向人间强分别，一般品职列三清。
凝望秋原景不穷，凄凄风色去年同。菊黄枫赤浑閒事，一片西成在眼中。
谑浪澜翻间底诃，绝胜歌贯舞婆娑。解颐为听谈诗妙，脱腕空传草檄多。
才喜平权得自由，谁知从此又戈矛。弱者之肉强者食，膏血成河遍地流。
中冠从今重入闽，连根移入上林春。朱盆到日迎风熟，绿树依栏带露新。
山云朝嘘翠巘出，海月夜下清溪浮。春花夏荫已有爱，况使风雪回冬秋。
莫笑归耕计未然，我今得计是归田。天公若也怜衰晚，更乞閒身二十年。
五环圣火百年情，喜讯瞬间临北京。魂梦羁心期已久，泪花盈睫拭还生。
窗外齐垂旭日初，楼边轻好暖风徐。游人莫道栽无益，桃李清阴却不如。
自从君发信州船，令我登临每怅然。把臂真成一倾倒，转头知隔几山川。
满朝权贵皆曾忤，绕郭林泉已遍游。唯有恋恩终不改，半程犹自望城楼。
千里长江旦暮潮，吴都风俗尚纤腰。周郎若见红儿貌，料得无心念小乔。
利刀活斫当腰断，前脚犹能跳踯行。看著众生如是苦，异时果报不多争。
文字纷纷更问兵，秋灯束发尚青荧。便令三子成门户，却许诸孙说典型。
曾见秦王架石桥，海仙忙迫涨惊潮。蓬莱隔海虽难到，直好三清却不遥。
青青覆雉麦畦肥，柳线轻黄拂面垂。拟赠物华无丽句，徒惭口业未抛诗。
下骑还登百尺楼，烟云万象豁清眸。嵌空窗牖藏山隙，屈曲岩廊瞰涧流。
太平时节岁丰登，旅不赍粮永不扃。官路无人夜无月，唱歌归去月三更。
阿母前行儿后追，儿追不及哭声悲。祗知各自求生路，肯复回头一顾儿。
晓日金门气郁葱，人间万里总祥风。再登况遇三登盛，独乐何如众乐同。
自言得此意萧索，中夜不敢高堂眠。问谁作者夏太常，平生翰墨江海传。
重衾脚冷知霜重，新沐头轻感发稀。多谢残灯不嫌客，孤舟一夜许相依。
赋比相如巳绝伦，即论才识又名臣。致身可但诸公右，发策宜为上国珍。
禁里霏霙朔气饶，萦风飘度蓟门遥。初翻金马疑飞絮，渐集铜龙似薄绡。
香穠得露久弥馥，头重迎风似不堪。居士谁知已离畏，金盘剪送病中庵。
曹溪老僧斲石骨，种得芽茶细似发。白露才过三两日，青布裹头笼焙出。
伏轼长嘶动石门，时艰满目几消魂。非干冀北空群久，羁靮年来苦渐繁。
枳业不是栖鸾处，花县来观展骥初。北道主人今有托，化山应得老骑驴。
童童翠盖拥天香，穷巷无人亦自芳。能致诗豪四公子，不教辜负好风光。
汉儒俗学欺盲聋，独有一士超樊笼。君家子云晚治易，圣人门户见重重。
彭泽未荒元亮菊，东邻堪种邵平瓜。杜鹃夜夜催归去，何必银河浪泛槎。
书生只惯野人庐，谁识潭潭省府居。独坐黄昏谁是伴，紫微阁上四厨书。
卷地朔风吹白骨，柱天青气泣幽魂。自怜长策无人问，羞戴儒冠傍塞垣。
闲依夕照孤亭外，老接西风一树哀。萸菊缤纷未经眼，肯教无句费新裁。
凌云峻岭隔凡尘，岭外湖天别是春。一千丈岩人已往，五百年事迹徒阵。
钗斜粉褪晚妆残，指冷慵将绿绮弹。蓬岛思迁悲不易，瑶台欲返觉真难。
渔父暮归双艇急，鲛人夜语一江寒。闻君已作餐霞侣，石上摇华只自看。
玉兔捣霜千万粒，凄风折作四花凝。广寒惯识朝真趣，一笑秋空意欲凌。
青藜拄杖寻诗处，多在平桥绿树中。红叶没鞋人不到，野棠花落一溪风。
关头雾露臼蒙蒙，关下斜阳照树红。过了秋风浑未觉，满山秔稻入闽中。
南州江山昔所历，雨峰黯叆晴江碧。几年思之忽堕前，政得欧生醉时笔。
唐满书奁晋不收，却缘自不信双眸。发狂为报豢龙子，不怕人称米薛刘。
寒鸦候雁满晴川，点缀郊原罨画天。老叶著霜浑似染，残荷出水不成钱。
百味堪调无染著，一心恒顺任欺诳。清寒谁识原仙品，淡酿辛甘涤俗肠。
轘辕左界连商雒，碧瓦朱栏露华薄。经时掩户庭草深，永书无人涧花落。
青眉娈婉宜髫女，碧月玲珑只画楼。无笛难歌金缕曲，桃根飘泊在扬州。
薄晓松枝清露繁，公庭无讼寂无喧。常思佐理苏民瘼，不分端居愧主恩。
烽烟樵斧累经过，栖托荒寒避网罗。如此江山感摇落，废城西畔夕阳多。
谁识天公造化情，珠楼玉殿一朝成。色空无有何能辨，陵坎高低本自平。
沧波万里从西来，楚尾吴头天一壁。阴风转地鲸怒翻，黑雾连空龙起立。
仙子凌波佩陆离，文鱼先乘殿冯夷。积冰斲雪扬灵夜，鼓瑟吹竽会舞时。
偶趁课閒期客至，惯寻事便慰僮忙。安垆扫得烟阶叶，细煮春泉领藓香。
彩衣何似舞衣轻，鸾镜还如水镜明。百里弦歌归有道，一轩风月不胜情。
退之处士阳冰手，驱逐羽气车轮转。光芒照耀肝胆醒，两眼频看泪如霰。
新月盈盈挂晚晴，人从小院忆边情。长空射处旄头落，好卜滇池奏太平。
流水回还萦雉堞，乱山苍翠拥层楼。会将绿蚁捐长日，幸有高风送麦秋。
伊人千载思空谷，逝者同时感在川。幸厕十年兄事列，相逢祗好乐馀天。
还须整理韦弦佩，莫独矜夸玳瑁簪。若去上元怀古去，谢安坟下与沉吟。
朱弦奏罢空三叹，白酒篘残尚一杯。病懒怕催诗债急，彊吟狂斐不知裁。
紫绶绣衣催传送，黄童白叟挽车看。今君已是滁阳守，父老犹称魏长官。
碧江凉冷雁来疏，閒望江云思有馀。秋馆池亭荷叶歇，野人篱落豆花初。
洛阳陌上多离别，蓬莱山下足波潮。碧海桑田何处在，笙歌一听一遥遥。
须信神仙元有国，不知蛮触是何乡。道人横笛招归鹤，坐到斜晖上壁珰。
一弯眉月上梧桐，散尽馀霞一抹红。人意最佳新浴后，轻衫小立藕花风。
网罟设兮水不深，役物而君戒贪得。古人数罟不入池，以时渔捕须盈尺。
祸成火井当天子，误到文章贬国师。自起匡郎本无碍，过劳张许构鸿词。
求为黔首悲龙种，别有蛾眉辱马尘。痛忆文皇南下日，大廷幽谷尽忠臣。
游览饶平兴正浓，一峰飞峙立天东。涵青拥翠步幽径，斗拱飞檐藏绿丛。
藓苔暗淡生古色，中有少卿千斛力。从汉至今无大黄，妇翫儿嬉固其职。
封侯输与曲如钩，冷坐磻溪到白头。老妇厨中莫弹铗，白鱼留待跃王舟。
且喜萍飘还再聚，祇怜泉下已难呼。承平犹有沧桑恨，禁得浮云变灭无。
吾慕斯人不以官，会昌一梦中兴间。何须更作穷愁志，秋雨长时睡正闲。
朝来稍敢出船门，霜熟依然冷逼人。刮地风来何处避，可怜岸筱猛回身。
酌君卮酒君努力，前路悠悠漫成忆。庚胜山头少应飞，燕昭台上空秋色。
肉眼通神四十年，侯门拖袖气如烟。符离经过无行李，西入皇都索相钱。
秋老苍山俱是骨，枫丹独树有馀姿。屋头飞瀑挂不断，兴在忘言拄颊时。
诸方喉舌卷舂容，直指慈幢信长雄。翳尽全开扪海月，清多平挹洗天风。
齐烟九点视环球，银汉茫茫不系舟。古往今来成昼夜，花开木落即春秋。
孤市人稀冷欲冰，昏昏一盏店家灯。开门拂榻便酣寝，我是江南行脚僧。
不知当初问谁借，至今久假而不归。毕竟还了方是了，却须还我未生时。
扫石围棋销白昼，解衣沽酒醉斜晖。山园莫道多寥落，梅子初黄杏子肥。
立锥无地未为穷，况有三椽似鹤笼。细纳海山听夜雨，旋栽松竹引秋风。
柴门黄叶邻僧扫，石径苍苔野鹿眠。如此故巢劳远忆，只应头白是归年。
正好林泉穷胜事，那知风月负清樽。他年阴德留余庆，会见簪绅萃一门。
紫垣东畔词臣署，曾种琅玕万个清。一上金台二十载，看图长是忆南京。
英气清愁总作尘，一盦同證法华因。当年绝妙笺词手，应作山门接引人。
莫惊宠辱虚忧喜，莫计恩雠浪苦辛。黄帝孔丘无处问，安知不是梦中身。
夜静寒光半欹楼，穿入帘帷白如练。景致融怡露添寒，薄茶佳客随情翫。
日移花影上疎帘，香鼎烧残逐旋添。春事已随诗入梦，一庭芳草绿纤纤。
谁与天公沃亢阳，洒尘微雨仅毫芒。只忧南亩频年旱，敢爱北窗通夕凉。
攻击愁城从事里，消磨日月手谈中。不缘我辈真风味，安得尊前笑语同。
世上流芳归几处，江南传价入中京。乾坤定是怜馨德，那许风前趁落英。
绿叶满园风雨馀，君家花事岭中无。眼明见此复三叹，京洛名园忆上腴。
我忆扁舟昔南渡，江心忽值蛟龙怒。大浪崩腾舞我舟，尾胁蜿蜒束吾橹。
清溪一曲绕楼台，竹外新荷带露开。夜半虫声鸣四野，松风月影入窗来。
溪南风物照窗扉，溪北兰舟缆翠微。双桨碧云苔浦合，一帘红雨杏花飞。
万里壮心瞻日近，五更清梦逐潮归。相看心事还相信，岁晚冰霜共结依。
存殁只争三寸板，可怜隔断一生身。梦中相见还非见，醒后欲亲那得亲。
明楼突兀中天见，神道逶迤上界行。下马红门分径入，四陵云气正纵横。
小试閒官便乞身，素衣曾不染缁尘。诸君亦自多情致，不送官人送散人。
名倦抛珠还罔象，意长篝火伴毗邪。怜君误损银钩寄，博得姜芽未可夸。
霜秋石壁黄金树，月夜云涛碧玉湾。杖策时来访奇绝，渔樵幽兴自相关。
一篙新绿浦东西，雪絮漫江鴈不飞。宿雨才晴风又转，片帆那得及时归。
季秋惊见燕山雪，远客淹留愁病身。憔悴自伤黄菊晚，横斜空忆野梅春。
顷禾晚熟黄云色，篱菊朝含白露英。得似渊明便归去，候门童稚出欢迎。
生前卖卜居三蜀，死后驰名遍大唐。谁是后来修史者，言君力死正颓纲。
中郎旧业无儿付，康子高才有妇同。想见江南原上墓，树枝零落纸钱风。
万事让君先得子，几人因我误怜卿。如今颔下都如戟，老大何堪话旧情。
麟经断烂炎刘始，幸有兰台聚祕文。解道何休逊班固，眼前同志只朱云。
人生身后可奈何，欲乞南峰一抔土。山灵有意肯相容，书券便当酬地主。
死生契阔今谁在，往事悠悠陵谷改。他年乘兴下瞿塘，见我衰颜莫惊怪。
天上催班晓色晴，五星伏尽极星明。奎章读罢三千字，胪唱传来第一声。
不惜文辞供齿颊，何曾愁病减腰围。立锥是处甘贫贱，抱瓮有心学息机。
蒙松睡起揽诗编，信手翻来诵数篇。忽有篙声仍绝叫，隔篷知是上滩船。
先生来赴泮林期，正是寻花问柳时。偷把春风舞雩曲，蒹葭江上避人吹。
长安仕路与云齐，倦仆羸骖不可跻。但得玄晖曾折简，何须平子更安题。
豁豁虚堂巧架成，地平相与远山平。横岩积翠檐边出，度陇浮苍瓦上生。
白帝城高暮柝传，幽窗搔首亦萧然。江边云湿初横雁，墙下桐疏不庇蝉。
孤儿思父母怜儿，忍见铭旌独返时。毕竟江鱼与蝼蚁，世间何物最堪悲。
蜀江万壑俱东奔，瞿唐喧豗争一门。惊涛骇浪建瓴下，颠崖仆谷相吐吞。
云窗月槛仰乘舆，俯看香车出绣襦。九陌人人歌帝力，不须微服过康衢。
半熟黄粱日未斜，玉堂阴合手栽花。却寻三十年前味，未饭钟时已饭茶。
摩挲石刻叹微茫，孰若汗青移硬黄。几净窗明肯游戏，千金便当橐中装。
今古安危迥不同，幸荷圣主德帡幪。魂魄有知应叹息，四山飒飒来凄风。
古今议论千端胜，南北风情万里长。乍会乍离劳景向，萍江楼上独相望。
虚白堂深夜寂寥，初闻淅淅转潇潇。先声似到梧桐叶，馀润旋添杜若苗。
一带清溪浅洋沙，松桥横渡野人家。平林尽日霜风劲，枫叶翻丹似落花。
岚中筇迹粘苔磴，风外琴声泻石缸。应是烟霞数仙侣，月明时复下旌幢。
尧夫非是爱吟诗，诗是尧夫恣纵时。在世上官虽不做，出人间事地能知。
孤钟殷殷度残雾，响透松梢惨将暮。山椒暝色失浮图，隔岸残僧尚呼渡。
成都赤子尊君父，大廷重光奉祠宇。殿旁一木久已枯，俄发三芽当夏五。
玄都境界玉堂身，轻袅湘裙步晓阻。昨夜雨肥添酒晕，红情染得十分深。
身驾青牛老子车，行云来去自纾徐。精神健好充黄野，骨法清真贯玉庐。
不向三苗境上过，此身端怯洞庭波。浪翁未免敖牙戏，渔父时为欸乃歌。
东家自云虽苦辛，躬耕早暮及所亲。男舂女爨二十载，堂上未为衰老人。
脉脉寒溪彻底明，临流聊复濯吾缨。风微静爱琉璃色，竹密遥闻环佩声。
昨夜山阴古道中，蕺山直上最高峰。今朝更踏山阴道，却向云间认八松。
小阁凭虚看洛城，满川云物拱神京。风从万岁山头至，多少烟岚并此清。
今年此日春逾好，已有新篇带醉看。金胜并欢迎改岁，敝裘宁复怯轻寒。
鹤归华表人何在，犬吠云深日自长。我拟重来访遗迹，手搘筇杖少徜徉。
玉刻冰壶含露湿，斒斑似带湘娥泣。萧娘初嫁嗜甘酸，嚼破水精千万粒。
主人说是故人留，每诫如新比白头。若将挥玩闲临水，愿接波中一白鸥。
乡心暂托烹鲈后，客梦都抛别鹤中。秋月偶圆风自好，坐来群绪为君空。
问云何意复归山，应恃无心欲占閒。我为閒多忙折我，劝云为雨莫空还。
五十年前幼学儿，读书窗下此从师。前修何限惊埋没，往事无踪隔乱离。
来篇喜见万金字，厚报恨无双玉盘。莫就白云买烟艇，磻溪久已弃鱼竿。
信经可列七三篇，执一惟中乃敬天。顺逆忠奸非旨要，众生有汝即完全。
子能弹瑟吾擪箫，携子共倚阑干高。曲终倒骑玉蝴蝶，背著寒风向暖飘。
空山饿犬声如豹，失路穷黎状似鸠。自笑经营何太拙，误将岛屿作并州。
敝屣功名甘食贫，此公真是读书人。即观画笔知其行，骨格雄奇回出尘。
烛跋不知春夜久，雨声如为故人长。卫家剪韭今传美，他日宁无有竹庄。
山意不遮湖水白，钟声疏与暮云平。月明远别碧天去，尘向丹台寂寞生。
忆昔扁舟帆正落，杨子江头风浪恶。江心楼台浑欲沈，不独能高瓦棺阁。
伟人谋议不求多，事定纷纷自唯阿。尽放龟鱼还绿净，肯容萧苇障前坡。
双梧尤惬雨中听，莫恨庭前古月明。簌簌西风吹又急，却疑攲枕得秋声。
结交贤豪多杜陵，桃李成蹊卧落英。黄缓今为白下令，苍颜只使故人惊。
共雪堂之清夜兮，揽明月之余辉。曾鸡黍之未熟兮，叹空室之伊威。
门谙寂寞何须翟，鬓就衰残岂是潘。祗有报恩心耿耿，自馀都作六如看。
南宫垂上鬓星星，毕竟襕衫不肯青。除却乐书谁殉葬，一琴一砚一兰亭。
三十二字伊谁铭，背蟠细纽鱼螺纹。祇可涵来绮窗影，莫教飞入天雄军。
描来月地前生瘦，吹落风檐到死香。结羽已空无染着，每来花下辄成狂。
晋鼎臲卼奸人窥，孰谋国者如儿嬉。陷穽弗设延虎貔，虓阚搏噬婴者摧。
哀乐自关天性在，风云终觉物华新。儒冠此日休垂涕，回首苍生泪已频。
贺老秋来忆鉴湖，荷花杨柳正扶疏。西过钱塘见王宰，东门今少种瓜图。
春寒窣窣透春衣，沿路看花缓辔归。穿过水云深密处，马前晨蜨作团飞。
久坐危楼瑟瑟风，冥蒙夜裹一灯红。江天共荡寒潮里，雨雪渐多残醉中。
同官同姓迹非赊，异事还应协我瓜。池凤水深相对浴，海桃枝重不胜斜。
卜夜人来同酩酊，经秋客况渐分明。沉吟不复嗟圆缺，直使诗囊任意倾。
略嫌琴脆贪微雨，自惜衣香爱逆风。十二胆瓶花四面，神仙清福坐当中。
洒扫宣华舍此君，烟中月下绿生尘。他年叶叶清风满，莫忘今年借宅人。
梦湿青衫怀旧雨，风摇黄叶下寒梧。可怜廫落竟如此，谁更登坛捋臂呼。
避妒含羞作态迟，等閒虚度上春时。东风已到垂杨树，倚赖清香欲告谁。
画阁层层出晓波，东风湖面软于罗。佳人秾李山花髻，荡子垂杨水调歌。
白云冉冉度南园，绿柳明花处处然。云物无心心自适，优游无我我忘年。
红尘白发不相投，来就僧房借板头。大士法中龙象贵，老翁心外水云浮。
见说虔南惟苦雨，深山毒雾长阴阴。我来偏遇一春旱，谁解挽回三日霖。
绣骑前驱尽国娃，芳园初看牡丹花。千官狼狈如蜂蝶，回避杨妃七宝车。
何时平地起浮图，化得冬粮但付厨。推倒禅床并拄杖，饥来吃饭看西湖。
寂寂空庭无杂宾，蠹书湘榻生浮尘。青天明月长相照，环堵萧然肯厌贫。
碧池清泚漾天香，满眼芙蓉似水乡。映日新妆争绰约，迎风小舞称清狂。
暗红平瓦土黄冈，十四年前旧屋堂。拥挤人趋铜与禄，萧条树蔽槛和廊。
草庐三顾屈英雄，慷慨南阳起卧龙。鼎足未安星又陨，阵图留与浪涛春。
云有去来非本意，世无荣辱是何人。几番分坐梅边石，却话桃源只避秦。
青山终是慰人心，到处相逢不用寻。顾我未能忘楚些，因君聊复效吴吟。
又闻缑山好泉眼，傍市穿林泻冰玉。遥想茅轩照水开，两翁相对清如鹄。
人生远游须及春，青天能容七尺身。芳草长途去万里，望望吾家随处是。
湘兰自古传幽怨，秦凤何年入杳冥。不待萱苏蠲薄怒，閒阶斗雀有遗翎。
晓钟声度白云开，楼阁玲珑绝点埃。林下忽闻仙犬吠，早知尘世有人来。
冲淡胸襟静细工，峰平坡浅意无穷。精微不作离奇想，一片清光露碧空。
玄云载雨惜不下，北风吹急水相黏。周遮覆盖不通透，锢结已厚难披燖。
灵邱隐者一逃名，万竹临江见厎清。徙倚七贤相寄傲，便娟二女重含情。
一叶追随鱼与龙，红粳白酒幸年丰。也知山色遥相待，苦畏君诗欲见攻。
政成拟赋江南乐，才美终空冀北群。忽念李邕今不见，旧游踪迹负停云。
郭门迢递寺嵯峨，落叶声中载酒过。地迥方知秋色早，亭幽倍觉好风多。
腊前三白数年无，田里欢呼听我徒。顾叹閒身何用矣，瞻言老手盍知乎。
兹游闲适实清奇，恍对柯山一局棋。兴尽相呼下山去，归途犹趁日西时。
上弦月出两头纤，双笑花枝揭画帘。不似小家拘束态，自然通脱自矜严。
枉辱称知犯君眼，排引才升强縆断。洛风送马入长关，阖扇未开逢猰犬。
百战洮河西备羌，合黎山外月如霜。白头老将沙场卧，尚说弯弓从武皇。
洛浦香销佩解时，荆台归去峡云迟。绿罗湘带无心叠，玉坠头花一半垂。
观鱼惠子台芜没，梦蝶庄生冢木秋。唯有清淮供四望，年年依旧背城流。
岂其九州亦类此，此事或诞或有由。上帝甚神吾甚愚，戴者勿动心优游。
几回惆怅叹蛾眉，寂处深闺未有师。但使一朝通妙义，不妨人唤女书痴。
燕居不日拟灵台，惟有依庸尚未恢。千古同心应不少，但能继往自开来。
酒后歌呼常薄暮，风流云散忽经年。异方万里相望处，满眼荒郊倍惨然。
洗遍诗肠消块垒，顿开心窍到肌肤。平生未敢多求索，唯独清茶不可无。
铸熔意趣归词笔，圈点山川入性天。莫理砖头灰屑事，忘贫傻乐自矜怜。
欲就东林寄一身，尚怜儿女未成人。柴门客去残阳在，药圃虫喧秋雨频。
玄冬万木落如扫，苦恨江梅开不早。谁言菊后便无花，更有丁香慰枯槁。
欲适人情难免俗，静思世味坐忘机。晴窗日煖绕生意，柳眼梅心春欲归。
十首新词寄我时，净名手段我独知。解将没孔铁锤子，打就无声金盏儿。
乃知万事共一法，神熟意便功转捷。听讼固应哲士能，理赋未省通儒层。
故人官达更相求，不但寒温札翰投。深贮炉薰来岭海，远包书帙到林丘。
芳意渐还三径草，暗香犹认两京梅。呼童火急供春事，冻醴生光滟玉醅。
花封上考旋浮沈，粉署陪京更滞淫。晚得郡符聊解摈，可从文苑觅知音。
浓如烟草淡如金，濯濯姿容袅袅阴。渐软已无憔悴色，未长先有别离心。
檀口似迎迟日笑，香心肯逐疾风颓。相君造化春工手，写入新诗意更瑰。
门多隐德天终相，箧守传书道不贫。二百馀年桐荫在，孙枝四茁有新筠。
乌云含雨又趖西，湖水高梁岸与齐。自是故乡人意倦，晴鸠也懒出林啼。
触热山行陡顿馀，急携拄杖息禅居。老僧不惜山中宝，持出银函贝叶书。
辞文旨远非外至，一一流出自胸中。如木有根水有源，敷荣浸渍乃无穷。
吟哦亦颇为佳耳，镌刻何须自苦耶。只是乱离调旧癖，依然肝鬲长槎枒。
老农何功报神力，但趣官租饱军食。中原卷尽胡无人，尔土明年更开辟。
病身窗下兀然苏，屋溜幢幢势若驱。坐喜炎埃随洗濯，立看生意上焦枯。
久羡山人居水北，今知诗社续江西。醉吟跌宕谁能写，髣髴琳瑯识介圭。
北窗也复可怜人，乱离十载空伤神。病对青山疑是梦，眼惊新绿已无春。
碧油红旆想青衿，积雪窗前尽日吟。巢鹤去时云树老，卧龙归处石潭深。
经旬阴雨水沧浪，烟锁岩扉游骑荒。赤日才来异宿昔，青山看去倍寻常。
青荷小小初凌水，梗直中虚不着尘。为道人心本然处，直虚原与物为同。
溪城六月水云蒸，飞蚊猛捷如花鹰。羡师方丈冰雪冷，兰膏不动长明灯。
定山居士久离群，一纸新传漏月文。文古字奇谁似者，近来应学武夷君。
孤榜前春冰雪清，山祠閒步意无营。曾耽幽概穿廊曲，犹记筠冠问客生。
贪眠常是卧高舂，炊米无烦论釜钟。苏陆诗篇新活计，江湖散客旧崇封。
勾践因何渡楚川，苍苍双石卧寒烟。当时纵使为淫巧，片石安能作履穿。
洗耳溪头馀晚濑，弃瓢岩畔有寒松。自从避让归何处，一入霞烟更不逢。
逆胡冥寞随烟烬，卿家兄弟功名震。麒麟图画鸿雁行，紫极出入黄金印。
无言可状湖山好，有客来时绵绣张。底事东吴声价重，螭头椽笔冠文场。
风力喧传真御史，霜台勇在去贪夫。翩翩只鹤骑将去，若问腰缠一孔无。
白云飞处祝融墟，心切平安一纸书。浪走毛生惭捧檄，清贫羊续漫悬鱼。
从来绝技似屠龙，莫倚神奇阿堵中。但得直声如汲黯，尽渠曲学付孙洪。
安知暮景莺声谷，遽作高原马鬣坟。忍向西风歌薤露，略无好语颂清芬。
忆昔端平典册新，三麻九制笔如神。内庭唤作真学士，晚辈推为老舍人。
元非铸冶自成湾，乌兔烹煎那得闲。却问黄粮几番熟，不知沸鼎在人间。
万绪千头不可缫，猴多鸡少枉徒劳。脂膏任舐狗猫笑，仓廪无门鼠雀豪。
上人住近扶桑国，我家亦在蓬莱丘。洪涛逼屋作山立，白云绕床如水流。
升沉休问百年事，今古都归一局棋。乘马须求似骐骥，柰何骐骥未来时。
衮衮江来急建瓴，一西还有几长亭。峨眉雪罢添巴水，玉壘云空见蜀星。
家学渊源接紫阳，按图终日味偏长。已知室暗能虚白，更与诸生事勿忘。
为饥一饭众肯置，食蓼忘辛定谁辍。语言混杂常嗫嚅，怀袖携持类饕餮。
持身未惯全随俗，玩世何嫌略放狂。我有平生八叉手，兴来举酒尚洋洋。
子云鸱夷如大壶，日醉自不妨著书。盛酒借沽太勤劬，铸铜为榼计未疏。
两宋文章撑半壁，一门风雅仰千秋。欲将诗句酬遗像，砌下徘徊意未休。
积尘成世逃终浼，补石完天问亦顽。吟望少年头欲白，未应终老乱离间。
忽忆吾庐山下村，绕屋筼筜海天远。孤孑心情悲艳阳，细腻流光误初暖。
当年结构自何人，闻说红夷工累石。筑楼西向海门东，睥睨风樯连舟舶。
未到朱陵古洞门，一封先荷沈公恩。睡穷残腊还忧病，吟倚东风欲断魂。
一从召入金马门，三载长缨事边徼。几欲含毫寄别离，悠悠乱思如芳草。
踏尽琼瑶百里山，欲投城郭暮云间。红炉速置一壶酒，故岁谁家新岁还。
此日淮堧号北边，旧时南服纪淮堧。平芜尽处浑无壁，远树梢头便是天。
垫枝花又垂垂发，走马来看笑退之。绮席乍铺宾不速，琼英相对酒嫌迟。
好去耕耘陇上田，但能勤苦有丰年。家家饱暖身康健，更向明年看月圆。
丹桂香分月殿辉，锦城又折杏花归。少年得意无过此，且向芸窗急下帏。
柴桑分邑载图经，屈曲山光展画屏。最是芦洲东北望，人家残照隔烟汀。
炎空长学两冥冥，况是清风足底生。赖有诗人解模写，丹静端的貌难成。
太平寺里留诗别，江北江南几秋月。那知未著侍臣冠，坐总军储持使节。
见成活许莫周遮，椎下分疏事转差。若是咬人狮子子，何须牙上更安牙。
文字何关达与穷，怅君一尉已龙钟。过君旧邑求君集，行橐萧然足慰侬。
南纪壮游馀岁月，北扉遗草旧封章。清时例有逃名客，见说严陵本姓庄。
此生一醉宁易得，未辨身为贵人空。征西将军尔何人，那用尊前惊堕帻。
解脱尘嚣事行乐，尔辈狂简翻见讥。归与归与吾与尔，阳明之麓终尔期。
吾乡薄产寄山溪，崎岖随势无尺齐。受水通灌盍预备，堤防以石堰筑泥。
儒生纸上争攻剽，传癖书痴等贻诮。不然利海竞锥刀，或向名场羡华要。
鳞鸿路隔书难寄，鼓角声迟夜渐长。明日欲寻真率约，浊醪时许过邻墙。
才把离觞已足悲，况哦别句慰相思。月明未比夜来别，人影已知天外追。
回雁峰高起夕岚，孤舟落日系江潭。雁知瘴疠愁南渡，逐客明朝路更南。
江山谢守高吟地，风月朱公故里情。曾预汉庭三独坐，府中谁敢伴飞觥。
班班疏雨寒无定，皎皎圆蟾望欲阑。应在浮云儘深处，更凭丝竹一催看。
辰溪县里驻华骢，人俗虽殊景物同。隔岸好山高耸玉，绕门流水远涵空。
露湿偏见梅花奇，笔下冷蕊垂百琲。风寒偏见梅花意，笔下萧骚夺云气。
罗浮仙子醉春风，玉骨冰肌晕浅红。一味清香消不尽，几回飞梦锦云中。
讲座昼闲书满屋，学田秋熟稻盈村。遥应东壁图书府，迟子抽毫共讨论。
谩使楚囚临澧浦，难教汉使识河源。著书昔日年犹少，老意今朝欲绝言。
双峰雪映日华妍，八尺龙须乍起眠。甘后有心呈煖玉，杨妃无力出温泉。
不辞白首登鳌禁，正欲青衫及雁行。今夕团栾同醉后，未知何日驾归航。
偷闲读书备施设，一官皆可行其义。勿学庸人苟岁月，蹄涔之水无鲲鲸。
江左客游惟兔管，汝南家学半鱼笺。傥能琼树还相倚，犹及冯唐未老年。
中原自古须归正，上策从今要出奇。公自可为萧相国，求如韩信即今谁。
细研凤饼和香嚼，懒拔蝉钗泥醉眠。分付邻鸡休早唱，明朝江溆买归船。
人於生处穷通定，事到难时感悟多。水上浮沤频起灭，看来物理总由他。
千古神僧旧石扃，清风如在地还灵。溪形偃月无穷碧，山气当云不改青。
云溪一道绕村流，密树疏篁夹岸幽。傍分沟洫膏农亩，曲引江潮鉴画楼。
佛寺庄严映花木，仙山飘渺见楼台。明年梅柳春光早，预约刘樊共举杯。
也知无鬼瞰高明，纸阁中间万事轻。不愿人呼贵公子，只图身作富书生。
思沾道暍黄梅雨，敢望宫恩玉井冰。不是尚书期不顾，山阴野雪兴难乘。
自知政术无他异，纵是祯祥亦偶然。四野人闻皆尽喜，争来入郭看嘉莲。
环炉促席复持杯，松院双扉向月开。座上同声半先达，名山独入此心来。
高高凝碧夜色卷，八荒更无纤云屯。冰轮直压巨鳌首，东海万里齐崩奔。
温温和气袭龙斿，薄晚轻云忽便收。穆若清躬升午陛，烂然华月满圆丘。
紫翠浮浮夺晓昏，生涯谷汲与松焚。客尘一点自应少，终日到门惟白云。
人生分愿各有赋，鸠鹏何必劳相慕。期君廊庙我岩壑，他日冰霜同晚暮。
丁宁洛浦平安戏，子细昆冈拉杂焚。一自淮南仙證后，至今鸡犬混鹤群。
昨夜东风蓟苑过，晓吹新绿满关河。冶游细马骄如许，归去王孙怨几多。
钝质亲劳琢更锼，又随筐篚过旁州。相逢却有搏沙恨，欲往先防见玉羞。
杯杓何人执其咎，胁胁卑卑十年臭。邂逅琼枝解渴心，京洛岂尝开豆蔻。
绛缕初分麝气浓，弦声不动意潜通。圆蟾可见还归海，媚蝶多惊欲御风。
破帽青筇亦足夸，短垣疏柳即成家。年来自诩贫穷惯，不看人间富贵花。
何尝宇宙无通塞，到耳江山省是非。今夜直沽须一斗，北来多负网鱼肥。
惭愧材非可与言，等閒微籁自鸣天。井蛙无理只成闹，里妇空颦岂解妍。
水窗低傍画栏开，枕簟萧疏玉漏催。一夜雨声凉到梦，万荷叶上送秋来。
漫道君家四壁空，衣篝沈水晚朦胧。诗情似被花相恼，入我香奁境界中。
儿牵母衣抱父泣，文书催行星火急。楼船一去更不归，至今思家朝夜啼。
西叹君平莫是渠，萧然闭肆或旬馀。青囊系肘藏仙诀，黑子如毛录谶书。
寂寞孤城野水滨，乱余犹见几家存。女墙落日埋秋草，官树啼乌集暮云。
朝衣永閟泉台夜，挽铎犹添梦野秋。文彩声名今不泯，郎官君听在鳌头。
濒淮土厚乐何穷，近接升平昔日风。更得于公来郡掾，自然囹圄致频空。
横金被紫拜新除，官好何妨万里余。犵狫衩衣仍讳鬼，咨陬入馔解名鱼。
兰台无分佩珊珊，断垄平冈自往还。避地乱来犹有酒，放怀高处不须山。
中流砥柱一宗臣，长把丹衷动玉宸。三十四番如此疏，百千载后更无人。
向南柳可为先进，投北梅犹是后生。物理乘除自相补，速成未必似迟成。
山居种苇意如何，相见沧江渺渺波。窗外近移秋色早，夜来偏觉雨声多。
几声啼鸟密林东，令节清和气郁葱。溪贯华章全采藻，每叨文宴滥交融。
上客新从左辅回，高阳兴助洛阳才。已将四海声名去，又占三春风景来。
恶况閒愁倚衷曲，长歌短咏盈花笺。几时相约月露下，大醉起舞东风前。
宫城响应声更辉，夜静月明诸处闻。何人懒忆马南郡，知予已胜桓将军。
战血年深悲化碧，行人道倦话传烽。临风欲问前朝事，今古茫茫感旧踪。
旧传叱石化羊眠，亦有耕田驱鹿走。大士浴缾今尚在，孝标书堂谁与守。
差喜姓名忘此世，忍抛心力徇群喧。嚇雏得鼠真何谓，一饭行怜费讨论。
云梯雨矢集无方，我已心灰同墨守。恐甥自是禹门鳞，未可潜逃入吾薮。
诗人瓶水与谟觞，郁怒清深两擅场。如此高才胜高第，头衔追赠薄三唐。
岂无愁苦动天地，所以当春阴气乖。只消黄纸一幅诏，敕责长吏须矜哀。
戏演一台又一台，难逢富贵逼人来。诗成北大荒干菜，心似广东话湿柴。
马惫岂堪重蹀躞，乌飞何苦辨雌雄。云天万里尝嫌窄，恰作庖鸡镇日笼。
弱龄虑事心常破，壮岁投閒鬓已华。但得安贫如北阮，何妨受侮似东家。
如君方此富春秋，未可追寻三迳游。且放子真归谷口，不应马援困壶头。
他年浪许曾窥豹，此日谁堪与濯缨。寂寞蓬茨今有助，病躯那复愧登瀛。
儿女青红催老境，米盐凌杂废清吟。案头新购欧阳帖，剩喜明窗日一临。
微生尽向梦中贪，续命丝灵姑妄谈。却怪画笼禽剪舌，学人言语强呢喃。
博杂纵横境界奇，诗中杜老可方之。世人但学肆涂抹，不解功夫师所师。
愁须强把樽中蚁，老亦宁思组上鱼。回望花姑溪北墅，可能无路到华胥。
疏篁绕槛栖寒雀，乔木依檐泊暮鸦。红烛未残宾已醉，倚风歌管到人家。
穷巷污泥独掩门，帘前终岁有苔痕。晚风檐次飘蛛网，初日墙头晒犊裈。
吴峤鲁山青未了，眇视平淮衣带绕。艳歌浓笑碧云深，声下人间却惊鸟。
要知西掖承平事，记取刘郎种竹初。旧德终呼名字外，后生谁续笑谈余。
鸟偷飞处衔将火，人摘争时蹋破珠。可惜风吹兼雨打，明朝后日即应无。
碧云红树万山秋，躡蹬攀萝径转幽。斜日荒荒岩际下，细泉浅浅寺前流。
白莲本是远公物，分我池中藕数枝。预拟花开成菡萏，恰当酒熟有酴醾。
功同相业实堪钦，寿福无涯本善心。泽被民生开广厦，每闻蔀屋感恩深。
阿晖讵独爱奇字，径割全牛烹大胾。笔墨须论顾陆间，岂止远过杨契丹。
采茗归来日未斜，更携苦菜入仙家。后园同坐枯桐树，仰看红桃落涧花。
南风划然吹梦破，树头不知微雨过。从今寤寐俱两忘，静与白云相对坐。
歃尽秋泉不疗饥，菊边更读菊岩诗。寒英摇落渊明老，尚见遗编说义熙。
鸱张何用嚇鹓雏，此态人间未必无。练实梧桐非腐鼠，庄生惠子岂其徒。
陌上秋千索渐收，金鞭懒逐少年游。晚风细落梨花点，飞上春衫总是愁。
草舍开张小小筵，炊无米饭爨无烟。通身饱暖憨憨睡，梦到沧洲白鸟边。
玄圃春风赐宴时，双成独奏玉参差。侍晨饮釂虚皇喜，一段龙绡索进诗。
移根曲阜还同纽，分液中山合作醪。历尽岁寒柯叶在，柴墟松竹与争高。
宰士当年棣萼情，世科心许白头登。诗书早已传家学，场屋谁知负夜灯。
赎将越石能争礼，揖罢曹丘便有情。莫以避雠移姓字，燕中倒屣为谁迎。
闻说群芳初满园，未能寻赏恨参天。风豪雨横伤莺蝶，酒冷诗荒负管弦。
此去幽寻应尽日，向来别恨动经年。花中竟是谁流辈，欲许芳兰恐未然。
六年西掖弘汤诰，三捷东堂总汉科。政引风霜成物色，语回天地到阳和。
一生愁恨集今辰，尚有微躯系五伦。泪尽宛诗言我日，悲深鲁史笔王春。
金叶银茎报有秋，明珠万斛堂中收。自从一饱家田饭，不用埋头向外求。
我今白首君黑头，莫讶钟鸣不知止。每因揖客愁下榻，岂暇谈玄频捉麈。
短尺缺斤太不该，货真价实好招牌。将伊一纸投消协，说是三陪只两陪。
借得渔船泝小溪，系船浦口却扶藜。莫言村落萧条甚，也胜京尘没马蹄。
官閒了却坡翁事，家在无烦范蠡舟。诗卷画图游子意，几回春梦绕芳洲。
奇编翻刻惠贫读，更制药物疲癃痊。高云茂木郁望族，数仞之墙千顷田。
走遍江淮鬓未华，归来重对旧生涯。论医不待肱三折，作赋曾闻手一叉。
分班晓入翔鸾阙，直阁旁连浴凤池。彩笔闲批五色诏，好风时动万年枝。
风沙跋马度平原，眼底光阴几换年。霜气挟寒涵落日，云容薄暮带孤烟。
虚传流水绕壶公，兴化衣冠转盼空。拟比三君扶汉室，肯同二陆起吴中。
雨馀花点满红桥，柳雪粘泥夜不消。晓雾忽无还忽有，春山如近又如遥。
樽前花底幸好戏，为君绝笔谢风烟。已无商颂猗那手，请续南华内外篇。
无梦去陪王母宴，前生多是紫虚身。寄言寻取蓬莱路，风送双鸾上太旻。
昔年曾到此山来，百鸟声中酒一杯。最好寺边开眼处，段文昌有读书台。
仙人堕泪空辞汉，处士为书已赞齐。陋巷自无车马到，衡门从此不嫌低。
穿林扪磴陟韬光，上界松声入袂凉。惭愧多生馀绮鄣，荒龛回愿忏空王。
古今几回蕉鹿梦，江湖相勖计然书。河流一道窗三面，赢得他年入梦无。
丝蚕地说连河朔，戎马尘闻近虜庭。正是穷秋雨多际，水堪回首向郊坰。
平川平见初莺飞，初日初照城草肥。竹帘风妥拒山黛，柴门露滑横藓衣。
文字观为般若光，威音那畔秘难彰。杜鹃枝上相怜切，野鸭声中过去忙。
黑云压山山欲颓，阿香推车震不开。广寒宫中珠径雨，狂风倾下九天来。
晓鼓频趋宣政朝，左符还领郡封遥。三春车马逾邛阪，千里帷裳布汉条。
修竹无多宅一区，先生曾此隐西湖。诗言不喜书封禅，亦有余书补世无。
高子行年已若士，更度四期心从欲。月钱祗直晓点心，薪蔬尽此携儿畜。
积雨圜扉昼不明，忽惊蝉响闹新晴。无求似汝已难及，多事为谁鸣不平。
岁不我与寒始来，何以娱君梅正开。村中有君梅有主，知君耐寒心似梅。
万里间关辞蜀道，六年前后到西馀。虽无泰华寄来树，且读人间未见书。
蜜渍可驰千里远，种收不待早春深。蜀人事佛营精馔，遗得坡仙食木吟。
我爱廛居郑有道，屡辞徵币卧松云。年来短发笼纱帽，客至新诗写练裙。
玉虬咽水昼沉沉，珠箔红楼望转深。消息东郊苏旧梦，回环北斗绕余音。
六年疏僻赖相维，犹记河边酌别时。归兴暮云同缥缈，愁怀秋草共披离。
欲赋朱华临邺水，可堪白芷怨湘波。期君不负湖山约，来听吴侬欸乃歌。
洞庭春色何年赋，越国王孙几种愁。今日忽亲鹦鹉杓，当家余韵落芳洲。
上苑众芳来鹈鴂，建章百转绕流莺。从今无复中朝梦，北客休相蘼火城。
我是棠矶旧钓徒，天教生与水云俱。兰亭正值人修禊，柳岸还添浪拍湖。
莫将戏事扰真情，且可随缘道我赢。战罢两奁分白黑，一枰何处有亏成。
归来烟水钓舟横，云白其如足下生。尚有菁莪经雨茂，空馀桃李向春荣。
蓬莱阁里呼明月，抚掌东边洗白云。诗律老苍无可说，祇须出酒觅论文。
乱媒芽檗忍傧佋，竟令四郊多颓堡。金星贯月禨前兆，神州岂果其为沼。
何不飞霞缀为佩，驷以玉虯翼两螭。直从昆仑阆风苑，横绝四海窥荒维。
闭关不出未一纪，蹙地何堪日百里。似知立马有完颜，先取西湖藏袖里。
雁来花发芙蓉浦，燕去影疏杨柳楼。隔岸梧桐易憔悴，未霜叶落满河舟。
蒜山东渡得林丘，邂逅篮舆亦少留。今日更知莱氏隐，暮年长忆武陵游。
三春已过二春了，十日那无一日晴。已是飘零成老丑，更怜行乐负平生。
不须骑凤跨鲸鳌，来访蓬宫是我曹。玉笈著书金简重，碧牌题字紫垣高。
西方长庚今我是，东郡短人岂兄弟。修眉班首顶如鬀，蹡蹡衣裳犹楚制。
隔林残日照孤亭，玄晏先生酒未醒。入夜莫愁迷下路，昔人犹在逐流萤。
独留古迹龙王庙，那见春风燕子楼。何事当年骓不逝，满天明月楚歌讴。
荼醾开尽见山茶，血色娇春带雨斜。莫是今年逢闰月，东风吹到背时花。
几日西风满槿楥，云罗万里雁盘桓。也知海国逢兹夕，遥望星河压故园。
难向重华达片言，皋陶不下问沈冤。游魂八极身为辔，衔恨千龄口似鞬。
五亩烟芜过半生，还山自笑又躬耕。舂炊不继儿啼饭，烹饪无方客絮羹。
蜡烛似传寒食节，綵灯元是落花朝。朱英艳蕊同无恙，报取春光百二宵。
狺狺肝人盗蹠雄，堂堂杀气怪生风。血肉淋漓罗几席，一言相失双睛红。
危楼向暮倚层空，故岁今年不得同。记取合沙元夕节，满街箫鼓雨兼风。
交游无数竟谁同，雅羡夫君气似虹。吾道久随流俗弊，义居今风古人风。
伤心往事千忧结，回首劳生一梦休。见说骑鲸追汗漫，只将遗蜕掩山邱。
泮渠下疏清波溶，时与潮汐相流通。两廊轩轩如翚飞，朱栏翼之森卫防。
筋力尚堪耕绿野，鬓毛并欲挂黄冠。无人共跨南山犊，更作寻花问柳看。
节操坚贞耐岁寒，客窗相对结清欢。夜深风起珊然响，犹复萧疏入梦看。
元云挂海看龙嬉，柱下遗型今未堕。始悟庄周非创学，颇嫌关尹有支辞。
已遣石阑承靓丽，更教宫柳伴清閒。野夫喜见周南化，坐咏桃夭带月还。
风松自有閒宫徵，溪鹭初无俗肺肝。最爱少游平日语，随鸢中跕跕遣心寒。
向来我已惭无效，此去群当勉策勋。尚有龟山风浪恶，得无遗恨雁离群。
欲雕小说干天官，宗孙不调为谁怜。明朝下元复西道，崆峒叙别长如天。
间窗放入四山青，古篆无烟气自清。风不鸣条花著露，一湖春月万蛙声。
剪露裁烟胜角冠，来从玉洞五云端。醉宜薤叶欹斜影，稳称菱花子细看。
先生风义凌云霄，迥如孤鹤不可招。自非寒饿受驱迫，肯以玉貌来尘嚣。
梅天笔墨都生醭，棐几文书嬾拂尘。帽子一峰青可掇，隔墙不敢略开门。
昭明精鉴吾何幸，燕蓟耆儒几尚存。摩诘风仪钦仰久，灵泉一洗老眸昏。
前船后船未相及，五两头平北风急。飞沙卷地日色昏，一半征帆浪花湿。
圣主严恭德意真，两仪合飨鉴精纯。九筵五室仪章旧，一祖三宗侑典新。
风骚如线不胜悲，国步多艰即此时。爱日满阶看古集，只应陶集是吾师。
洛阳大贾爱名姬，富乐园中饮酒归。千步长廊好骑马，不愁春雨夜沾衣。
渤海城中台百尺，卧佛佛牙纪幽迹。丽谯前耸古郡名，滮池半带沧波色。
红椒碧鲊数夔州，百网家家白鹭洲。柳外鸣榔喧隔浦，夜来燃竹满中流。
春草骅骝出帝京，如何握手又孤城。主恩司马郎仍在，客礼元龙坐尽惊。
玉露金风刮夜天，疏桐缺月耿窗前。十诗未尽穷愁志，说与家僮汝自眠。
谁人功画麒麟阁，何客新投魑魅乡。两处荣枯君莫问，残春更醉两三场。
滴沥山泉珠液细，空濛树色野云低。钟声傍晚铿馀韵，兴尽归来望转迷。
小园曾不负芳华，索句延朋意兴赊。病起已疏无量酒，春寒为勒几分花。
笛里关山经黑劫，酒边风月豁青眸。故都乔木犹无恙，乞食吴门感旧游。
干卿甚事寒池水，置我休持热火炉。风雪满天尘满地，可容垂钓老江湖。
海泣江愁殊草草，楚叟联翩乞娱老。养兵成贼二十年，半壁东南看摧倒。
遗殃箕子明夷地，并割颜回负郭田。独对东风倍惆怅，故山回首郁愁烟。
江湖送老一渔舟，清梦犹成塞上游。生马驹驰铁蹄腕，古铙歌奏锦衣褠。
谁道北军飞渡难，万蹄欲吸楚江乾。每游赤壁怀公瑾，为念苍生起谢安。
秋风今又响庭梧，客里光阴快也无。为问遥天来去雁，可能传字到金湖。
层楼一望立斜晖，三两人家出翠微。浅濑欲流山影去，疏帘不碍月明归。
纹楸失著谁能整，黄间同机底未休。杜若山中人窈窕，白蘋风袅楚江头。
城在海隅门少客，地钟阳气景常春。政成不患无知已，按察当今正直臣。
万年枝下昔同趋，三事行中半已无。路自长沙忽相见，共惊双鬓别来殊。
不见沙上双飞鸟，莫取波中出目鱼。重过三沟特惆怅，西风满眼是秋蕖。
彩幡人胜簇钗钿，水眄兰情映碧鲜。舞罢相邀看花去，趁蜂随蝶罥秋千。
家住青山擅一丘，菜畦花圃足夷犹。哲人造物何悭寿，公子平生不识愁。
世间那有真妍媸，明妃马上休伤悲。不信但看奇男子，多少尘埋未见知。
窗穿片白天欲旦，开门邻比相呼唤。檐攲屋漏各零乱，颓墙却壅人径断。
东风漠漠动江蓠，夹浦桥边二月时。花外小车来每早，竹西高阁卧偏迟。
恨无扬子一区宅，懒卧元龙百尺楼。闻道鵷鸾满台阁，纲罗应不到沙鸥。
丈夫不洒离别泪，杯酒聊发玲珑歌。黄杨闰馀岁已久，红杏日边春正多。
逐逐黄蜂粉蝶忙，雕栏曲处见花王。春心自是应难制，做出风流滋味长。
石羊头子向东看，大地茫茫被眼谩。月映寒潭清彻底，云收华岳露巑岏。
雪人春分省见稀，半开桃李不胜威。应惭落地梅花识，却作漫天柳絮飞。
乍来乍去堤边鹭，似有似无烟里山。何人为展古画轴，尘暗缣绡浓淡间。
信陵门下识君偏，骏马轻裘正少年。寒雨送归千里外，东风沉醉百花前。
涅槃满证无生果，解脱深参阿字门。却笑孤山人未远，浪歌身异性长存。
相逢容易鬓成斑，海峤孤臣亦赐环。一去真同华表鹤，卅年重见太行山。
湖海知君岁月多，欲寻笙鹤问烟萝。相逢一笑江南陌，听彻丝桐听踏歌。
同襟汗漫寻常客，掉鞅文章四十年。我亦近为猿鹤侣，试从香火结前缘。
神龙归卧北溟波，愁绝阴山敕勒歌。惟有遗珠光夺目，万年留得照山河。
采将芹叶思君献，斫得江鱼念母尝。我亦临风惜分手，碧云高处望回翔。
雨馀不见日西沈，将谓中秋又作阴。佳月忽开千里影，骚人满慰一年心。
背文回合双蛟戏，千钟粟锦藏鸳翅。阔眼方鼻浅翠纹，古籀盘屈乌银字。
伊我索居吟雪屋，怀君独夜步风廊。语离尚忆三春暮，共醉曾分一日光。
将军家世出臞儒，合上青云作计疏。吴下宅成花未种，湖边地吉草新锄。
不堪积暑滞烦疴，幸甚新凉脱网罗。闻道重阳更逢閠，今年节意属秋多。
谋饭抽烟真大计，先忧后乐尽多余。凡夫岂读圣贤训，勿羡穿靴与佩鱼。
脱红绫袄心真碎，补雀金裘力早抛。以被蒙头君且去，人天自此路迢遥。
骎骎浮日变朱颜，丝竹中年亦既孱。渐敛风情归澹荡，何曾英气胜痴顽。
间来一梦值万钱，况拌岁月长留连。会须投帻仰天笑，与公老订松菊缘。
意气冲霄义薄云，白头倾盖即相亲。耳边久不闻瑰论，眼底初惊见玉人。
流迸石渠珠若露，溟蒙竹径气如云。公余共酌醍醐味，应想於菟乳子文。
铅椠生涯二十秋，无依如鹊拙如鸠。胸蟠子美千间厦，眼豁元龙百尺楼。
一峰骆驼岭突兀，万级胡孙梯屈盘。佛法岂无平易处，怕人只作等閒看。
眼看嘉木斧斤摧，竹路凄凉孰不哀。高论每闻前席听，谠言曾欲挽裾回。
社友凋零雅道穷，使君于此信英雄。性情所发前无古，骚选虽高不必同。
鸡鸣海曙寒潮小，雁引秋声落叶闲。行李飘飘又何往，暮云飞鸟也知还。
秋与诗人著意清，不平宁作候虫鸣。閒愁有底能千斛，久雨终当快一晴。
岭上阴晴总不分，松萝幽鸟自成群。纱窗疏雨两三点，不见江湖但见云。
谁惜晚芳同我折，自怜孤艳袭人香。幽怀远慕陶彭泽，且撷残英泛一觞。
春风淡荡湘中林，桃红李白春光深。林隅菉竹密如栉，罗绮不到蘼芜侵。
未能免俗真聊尔，不为怀忧亦悄然。襟抱何人与开释，论文除得老臞仙。
故事早归何独晚，旧交新咏尚无忘。不言偃仰中园乐，还爱眉间喜色黄。
一出到头馀日在，少留随分觉途穷。却因下马心方悟，欲速无成万事同。
思亲庐墓隐西山，竹屋萧然月坞间。有道自高尘世外，无心得共野云闲。
我昨劝君为楚游，喜君翻然即掉头。今日置酒与君别，见君行色我始愁。
汉宫娇额半涂黄，入骨浓薰贾女香。日色渐迟风力细，倚栏偷舞白霓裳。
此路经过已十年，重来河水变桑田。西风不尽登临意，又见寒鸦下夕烟。
越溪微霰洒寒梅，家近严陵古钓台。梦欲成鱼通夕去，书曾凭犬隔秋回。
或云地亦不必让，但弃堤防水自循。言之似易行不易，今古异宜难具论。
寒窗冻坐成何事，趣唤红妆遣暖寒。却把吟肠盛美酒，更令柔指拨清弹。
松涛振壑鸣天籁，瀑布舂岩动地雷。好境自然尘世别，何须海上觅蓬莱。
茱萸笑把登高阁，菊蕊才堪荐一觞。却忆当年关表路，无花无酒更凄凉。
一见清明一改容，每惊时节恨飘蓬。风尘荏苒音书绝，人物萧条市井空。
南岸郡钟凉度枕，西斋竹露冷沾莎。还应笑我降心外，惹得诗魔助佛魔。
一滴何妨卢行少，五车安重惠施多。客来问话巴巴说，君不回头可奈何。
寥寥千古古佛远，堂堂此身即古佛。众生不昧本来心，此是古佛行住处。
潇然独出泥滓外，不待好风相濯磨。红如咸池浴朝日，莹若璧月沉秋波。
尧无是处桀无非，此语堪惊与道违。造物恩私多嵬琐，始知庄子得真机。
饭山吟瘦带围宽，过得秋来一日欢。谩道高风怜破帽，还应衰发恋南冠。
劝我何必事远游，中夏相悬数万里。我言雪山犹可陟，理胜胸无计忧喜。
白白红红相间开，三三五五踏青来。戏随胡蝶不知远，惊见行人笑却回。
前度刘郎何处寻，江涛澎湃岳云深。攀髯空抱遗臣憾，叩马谁原义士心。
萧条敢信馀王气，衰耄安能有远谋。六十四年门馆旧，办香亲捧廿三秋。
怒濑噌吰诸葛鼓，澹云窈窕长卿山。销魂重过郎当驿，绿鬓苍凉匹马还。
匏革奏冬非独乐，军城未晓启重门。何时却入三台贵，此日空知八座尊。
中坐独尊司狱佛，几前杂事地行仙。若无生死惊愚俗，正恐斋厨亦悄然。
路迷道失骓难逝，人去台空草自生。载酒欣然穷胜力，舒怀不尽古今情。
羊城隔雾愁回首，鲸浸收风喜见颜。却笑金乌并玉兔，辛勤出没雪涛间。
摛辞每搢金坡下，对命高擎玉殿前。旧物青毡何足贵，好俱簪绶盛家传。
春晴残日照平川，老幼相携古岸边。富贵在天谁肯信，临流争放送穷舟。
荷叶蒲寒烟漠漠，牙花洲晚雨疏疏。虽然亦有鱼暇志，难把虚鹚比羔渠。
雨过隧前无草色，月明江上有潮声。鹊巢双树南岗路，千古人传死后名。
独立搔头晓未梳，喜看童仆理园蔬。汉儒不悟真消息，却下帘帷只读书。
风入松词万口传，翻成余恨寄湖烟。难寻旧梦花阴地，剩放新愁雪意天。
三径荒芜钓艇闲，中兴冠盖拟跻攀。有文灵敏过金闺彦，无籍堪联玉笋班。
宁辨人间是与非，生来屈盾眼如眉。不因说著当年事，万古千秋那得知。
竹摇清影草粘堤，寻胜东郊路欲迷。新月已生苍霭外，夕阳犹挂翠岚西。
谢家林下小梅花，不着红蓝染绛纱。莫笑画师无国手，玉肌元不受铅华。
彼谗罔极身罗织，吾意怜才力发丝。老去眼中神骏少，诸君莫怪道林师。
干戈草草将周岁，衣食劳劳渐累人。欲献刍荛愁路隔，偷将诗句哭风尘。
笺传香草砚传家，幽径谁来数落花。最是多情旧词客，一春风雨共天涯。
人间看似飞云顶，谁识云从顶下飞。万水万山通指顾，一重一掩见依微。
乌啼月落写哀思，剪发翻同练行尼。红泪洒来题赤字，不堪石阙独含悲。
红颜裘马客京华，十载春风上苑花。忽尔壮怀生海岳，翛然清兴满烟霞。
似侧如欹杳霭间，冰棱剑刃不多争。可中不是通玄顶，切莫粗心向上行。
兔老冰盘秋露泣，乌寒玉树晓风凄。持来大仰辨真假，痕玷浑无贵白珪。
花朝结社集少长，云瑟风璈亦何盛。伋公鼎足赵与林，久专益部骚坛柄。
杜陵家室在江城，江月帘拢玉臂清。久客累君将半老，当关知我未成名。
绣拥麒麟神像肃，气冲牛斗战云长。千年庙食蘋江上，荔子香中几夕阳。
且乐歌呼随沥斝，不妨文字洗留尘。年来顿觉珠玑富，万户侯家却是贫。
散赋冗书高且奇，百篇仍有百篇诗。江湖休洒春风泪，十轴香于一桂枝。
季冬除夜接新年，帝子王孙捧御筵。宫阙星河低拂树，殿廷灯烛上薰天。
败絮萧然拥病身，久疏朝谒作闲人。公卿各趁黄麾仗，宾客谁看乌角巾。
乌鹊南飞饥不死，大江东去邈难追。方今天下沉沉者，竟阙宫墙任暂窥。
天意清和二月初，春风不动整如梳。陶潜宅外时无此，想更萧条不易居。
白玉琢成西子骨，黄金铸就伍员心。莲宫人醉歌声咽，月落吴江泪满襟。
诸侯持节望吾土，男子生身负我唐。回望风光成异域，谁能献计复河湟。
强饮离樽奈别何，言欢翻恨聚无多。都将珍重前途语，发作筵前一曲歌。
泉眼离离傍石棱，奔流脉脉到轩楹。诗成石面花无数，梦冷池头草不生。
手提文印绿衣者，饥食无鱼出无马。流离安集无定期，蓬蒿猎猎故城下。
乾坤有意终难会，黎庶无情岂自由。应笑秦皇用心错，谩驱神鬼海东头。
新事略从年少问，故人差觉坐中稀。不须更说桑榆晚，霜后鲈鱼也自肥。
争挽风枝拣霜颗，争献满盘来飣坐。隔水蓬莱看绝奇，蓬莱看水海如池。
洞口青猿啼近榻，林间驯鹿息尘机。长安年少多缨冕，不似山中薜荔衣。
怪怪奇奇不可陈，搜奇抉怪殆穷神。曾编金钥李商隐，屡赐银杯胡楚宾。
曾向诗坛夺锦袍，至今湖海诵风骚。何如放下浑无事，句不惊人意更高。
双林行色夕阳催，几日相逢祖席开。周汉两朝题不尽，河嵩独览倦方回。
武陵溪上分颜色，洛水园中得号名。为此径须判一醉，缓调丝管促飞觥。
南极空闻主寿昌，西池之说亦荒唐。争如二老乾坤并，共羡双雏霄汉翔。
每忆闺襜饶胜赏，犹堪烟水溯遐隈。而今却共林逋隐，爱写孤山数点梅。
冷烟轻淡傍衰丛，此夕秦淮驻断蓬。栖雁远惊沽酒火，乱鸦高避落帆风。
流年自信一弹指，末路谁惟三折肱。若见金昆问消息，为言霜鬓已鬅鬙。
乘风上天款天语，天公不怒雷公怒。烟霄一斥下人间，豺狼旁午归无路。
万乘时巡万寿临，銮舆漠漠碛沙深。非忘殿阙呼嵩日，应系单于款塞心。
柔情空自托琼瑰，六义无关派漫开。荑稗易丰终异谷，齿牙不惜为怜才。
远道灵輀春欲尽，乱山羸马恨无穷。他年必立吾君侧，好把书绅答至公。
曾同尊酒话蝉联，君世西秦我世燕。慷慨固当歌义侠，流风传过二千年。
灵云却解见桃华，老眼如今冷淡些。拈却面前案山子，柱门路直不横斜。
松引微风仍浩荡，石撑瘦骨更嶙峋。垂帘未减栖皇意，惭愧成都卖卜人。
茜袍頳萼春怡融，堂上老人双颊红。浑家拜舞上翁寿，尽卷春风入樽酒。
无端流落迫残年，三十南山访老禅。未契安心了难觅，不如同世且随缘。
世言米薛或薛米，犹言弟兄与兄弟。四海论年我不卑，品定多应定如是。
群心已惯经离乱，孤注方看博死休。袖手沉吟待天意，可堪空白五分头。
东坡画竹多荆棘，却惹评论受俗嗔。自是俗人浑不识，东坡特写两般人。
臛凫蒸饼瓮头春，且喜农家事事真。论雨论晴天欲暝，柳梢初破月华新。
涧上秋深黄叶多，素琴终日奏云和。上人过我还休去，一段风光可奈何。
吏部齿摇心怅望，将军髀满泪丸澜。客来共饭增羞涩，小摘山蔬不掩盘。
御河春草才倾盖，驿道炎风复送君。候骑迟留今日醉，美人消息几时闻。
各牵于役间游遨，独坐相思正郁陶。长跪读书心暂缓，短章投我曲何高。
几载昙那寄客踪，妙香熏染得禅宗。回头发逐红尘断，合掌心将白马从。
桂菊风香造榜天，门标捷帜地流钱。笔端快便行年顺，骑鹤缠腰身两全。
森耸似学鸾凤翼，屈曲巳具虬龙形。更欲移裁万仞岭，待与松桂凌冥冥。
来时并讶占星瑞，宴罢双歌湛露仁。自是乾坤多涸辙，不将馀泽润波臣。
旧游行辈成千古，问讯知交又一时。早识今宵亦陈迹，当筵笑口合题诗。
秋风飒飒孟津头，立马沙边看水流。见说武王东渡日，戎衣曾此叱阳侯。
此行疑是入天台，云锁岩扉次第开。未得路通游紫府，且随溪转上丹台。
业诗攻赋荐乡书，二纪如鸿历九衢。待得至公搜草泽，如从平陆到蓬壶。
花前晓佩闻燕语，醉后春云梦楚腰。近日蒙庄通大旨，间烧藜火注逍遥。
但想子綦方隐几，终惭南郭谩连墙。何时九曲寻幽事，船尾应须著漫郎。
波暖柳风回太液，露晞花日上承明。题诗曾应亲王教，五色春云笔底生。
桥通芳草迷游屐，烟锁垂杨隐钓矶。到此尘心浑不染，乱峰高处落霞晖。
客慢空劳严置兕，酒多无用早成蛇。相公犹有遗书在，欲问郎君借五车。
白雪阳春谁欲听，青鞋布袜世相轻。天台庐岳难忘处，泉石皆知旧姓名。
一毫头许便争衡，蛮触寻兵决死生。山隐等闲收至宝，却无人共老夫争。
酒逢寒夜饶偏贵，诗出穷人矫转夸。两月儿书浑未到，定应行脚更天涯。
折腰耐辱来皇州，大手妙割无鸡牛。平生拄腹五千卷，百未一究真难休。
繁弦促柱倦筝琶，莫问罗敷未有家。我但钟情宁服媚，任他浓艳占韶华。
山樗敢望依神荚，土鼓偏教傍帝琴。惭听六宫人尽说，苏环有子荷恩深。
赏梅洞口怜和靖，种柳堤边忆老坡。鱼钥他时知共直，好论旧事卷新荷。
雪堕关河枫叶丹，扁舟南去路漫漫。一竿不是寻常赠，要看青青傲岁寒。
劝耕堂上醉高年，和气春风共蔼然。大士亦修随喜供，夜来古井跃新泉。
神功虎穴作龙湫，乳窦杭州与润州。一勺寰中寻废寺，廿年招隐记閒游。
去年无雨谷不登，今年雨多种欲死。农夫十室九不炊，天道胡为乃如此。
閒招海鹤阶前舞，笑看晨霞水际红。争向盛时誇勇退，不知身在急流中。
金仙素掌晞金露，玉女青腰袅玉霜。翠织屏风交屈戍，红罗斗帐挂香囊。
王乔西飞朝洛阳，飘飘千里双凫翔。凫飞遭网不能去，惟有空屦凫已亡。
吴兴二赵俱已矣，雪窗因以专其美。不须百亩树芳菲，霜毫扫动光风起。
尊前景气朝朝别，醉里歌呼处处新。一度拈来一回好，主人须信异于人。
檀的慢调银字管，云鬟低缀折枝花。天明又作人间别，洞口春深道路赊。
青桥驿近黑龙江，江上滩声暗入窗。高枕才眠过夜半，惊回旅梦正淙淙。
饷我两樽才斗许，客来索饮不论升。明朝此物岂易得，纵有市酤宁独醒。
首蓿饱嘶天驷马，酪浆渴饮月氐头。徘徊不减筹边虑，岂有勋名后代留。
杜曲探春春可怜，落花流水夕阳天。蹇驴扶醉归来晚，林外数声响杜鹃。
海水何尝知冷暖，风飙原自别雄雌。清时会有高年问，暂与沈酣读楚词。
秣陵五马开樽待，荆渚双鱼荐馔肥。能为圣朝全孝理，贤声行色两光辉。
茶饭家常没可陪，临机元不在安排。门前有客来相访，试问朝从何处来。
平生学术唯心得，晚节功名与愿违。老病无因执哀靷，翔风空有泪沾衣。
老翁醉著看龙锺，小妇出窥闻娅奼。荒陂吹笛晚呼牛，古路倚梯晨釆柘。
长饥政自愁黄独，高卧谁能管窃脂。赖有寒梅为老伴，也应冻减一分肌。
绣鞯绿发趋承明，意气已向沙堤行。出入四纪更宠荣，声华摩空郁峥嵘。
洛下鸣珂半弭貂，上书多入紫宸朝。五都任侠贫偏剧，三辅论才老未招。
结客翩翩满二京，雅闻然诺重康生。归来乐志粗欲就，老去潜夫犹未成。
离尤南来本无因，阴隲忠嘉自有神。敌国犹强谗间露，君王宵旰忆良臣。
天边白雁愁秋雨，眼底黄河送夕阳。倘向五峰寻旧碣，未须交臂失灵光。
泽国江山入战图，生民何计乐樵苏。凭君莫话封侯事，一将功成万骨枯。
东府西枢纪诞辰，非烟郁郁更纷纷。共知崧岳生申伯，竞把旃檀寿卯君。
疏林寥落淡黄余，近水人家取次居。烧得船头芦火活，红姜白水煮寒鱼。
满地黄花得意秋，移来庭槛助清幽。自级禀性天生异，不与繁华混一流。
宴会莫如今日盛，唱酬还有古人风。自嗟流落江湖外，不得尊前听燕鸿。
流云行水出名姝，酒尽花前双玉壶。此曲江南都忘却，春风转调小单于。
晚风来候过淮舟，闲上南徐多景楼。落日寒城伴荒草，江南人指是瓜洲。
一门三孝绍箕裘，黄氏家风弈世昌。南北坟高存茂墅，丰碑鼎峙永流芳。
赫赫家声将帅官，仕途宁肯放君閒。不妨林下权寻药，未可云中便买山。
二年水乳渐交融，直道斯民毁誉中。一瞽飞鸿留爪印，半生磨蝎是身宫。
几年共学久相于，中道如遗忽弃予。韫匵而藏机不密，窃钩虽小法当诛。
巨颡睅目乍低昂，盘回不发犹巧伺。延颈反腭吐舌长，应敌怒挟雷霆势。
岸上黍离经故国，湖边木脱正高秋。承明三入妨贤久，拟觅江乡小郡侯。
岁岁年年世事非，朝朝暮暮故人稀。唯因白骨无穷尽，新鬼犹堪旧鬼饥。
万年黎角丹方转，千岁冰桃花欲开。更待丹成桃熟后，却来亲奉紫宸杯。
一月相抛不出门，几经花县几烟村。桑麻影里炊香早，松竹阴中笑语温。
因酒从容意已仙，白沙翠竹记同船。停杯更在斜阳外，此话他年尽可传。
风撼边城沉鼓鼙，露零别院响刀尺。有家不归今二秋，我心安得顽如石。
先师客陈未尝饱，弟子于今敢言巧。败墙破屋秋雨多，夜视阴精过毕昴。
光中新见仙人迹，桂树初生影未浓。仰望青天如止水，西头一瓣玉芙蓉。
几笔青山随水卧，一床明月拥秋眠。不妨招取罗浮梦，来委心形落酒边。
一顷清波四面平，宛然唐相旧经营。高秋林木形容老，落日楼台彩绘明。
晓来何事到湖西，风急飞红襯马蹄。望信只愁秋雁断，爱春还恨早莺啼。
更唐历宋非不盛，律之六艺终难胜。要知声华有衰歇，以致学步多竛竮。
憔悴经年客瘴乡，把君诗卷意差强。古人三语犹嗟赏，况是珠玑满锦囊。
别去升沈成老大，近来学问喜归藏。传家定有伊川易，面对何缘到草堂。
痴人星发愁春镜，稚子花襦簇晓盘。岁岁年年只此是，且随流俗贺更端。
凛凛梁公万世尊，复唐功业并乾坤。为臣所守能忠义，异代犹思录子孙。
当年博望奏边功，异种曾携苜蓿同。摘乳那烦挏马令，引须聊惬好龙公。
向来按部指秋期，子月登车我独迟。双塔道傍观俗处，百泉庄上恤灾时。
壮哉骑马出居庸，转饷归来倏过冬。敌境尚闻传夜柝，汉屯谁复事春农。
醉折垂杨唱柳枝，金城三月走金羁。年年为爱新条好，不觉苍华也似丝。
娇艳分明摧祸胎，黄金环丽更危台。笙歌夜倚东风醉，粉黛春从南国来。
沧溟日日羽书传，华发萧萧节叙迁。时不可追空逝水，老今如此况烽烟。
天心甘苦仅何补，世味酸咸只自知。金甲神君归位后，翻看苦海碧琉璃。
云拭山容苍玉障，日浮江面紫金环。回头五老相招我，林友无嫌夜扣关。
惊崖却立挨斜日，老桧前临接断烟。水鸟负暄闲整翼，山禽相贺已晴天。
两头纤纤新采菱，半白半黑玉污蝇。腷腷膊膊马踏冰，磊磊落落枝压橙。
田亩浑无寸尺强，真成水国更山乡。夹江黄去堤堤粟，一望青来谷谷桑。
回肠默转回针处，密意潜含密缕中。著向閒阶须护惜，祇缘缝缀费春葱。
茆屋秋风催酿秫，锦墩春雨看移桑。野人笑指长安路，马足车尘有底忙。
恶声啼煞白门乌，法曲飘零慰胜无。亡国何曾到商女，为邻应悔听吴歈。
地孕胚胎符意造，天驱姽婳媚毫姿。佳人零落知交阔，断札遗容等所思。
道宗仲景渊源正，理本叔和法脉传。幸有家驹承衣钵，萱堂供奉亦陶然。
梅花羌笛催诗思，远杵寒砧动客情。极目凄然怀故里，高堂何日奉瑶觥。
偶陪群彦赋登楼，一笑聊宽故国愁。近郭山来晴槛里，待船人立晚沙头。
窘迫只作婴儿啼，狼藉平原洒毛血。兔肉不甘皮不美，徒逞骑射供笑咥。
名下奇童洵不虚，清贫亦复两相于。弦歌养母樵薪后，衫纻登朝赐果初。
北去频闻霜雪多，驿程犹是过滦河。悲风绝幕回苍隼，落日穹庐卧紫驼。
愁来几度废吟诗，三载荆花损两枝。折臂已如亡右手，伤心况未见男儿。
铭心镂骨旧绸缪，数载相知半乐愁。缘浅至今违合卺，情深自昔积离忧。
忍饥方朔非真隐，避地梁鸿自客星。意气频年收拾尽，登高何事叩苍冥。
长沙地近家谁识，渔父歌残舟自移。纵为天涯多往事，至今斑竹尚低垂。
万里羊肠谙客况，百年犬齿敢吾私。联镳幸有刘公干，倡和时时妙色丝。
远俗熙恬犹乐土，孤臣流落谩忧天。夜归听得舆人语，且愿新年胜旧年。
索米惜不留行在，坐论看君偕五大。樵讴或配鼎彝收，衰翁纵衰犹可待。
坐局偷闲步小桥，风随秋叶过轩萧。愁多万斛量难尽，饮欠千钟困易销。
花雨交加坠宝坊，万灯全掩玉蟾光。几时莲与春风偶，此夜人如蜡日狂。
八极曾陪穆满游，白云往事使人愁。最怜汗血名成后，老踞残刍立仗头。
隅陪旌旆纵春游，好景偏销倦客愁。红杏都开如趁赏，夭桃欲坼尚含羞。
长材不惮剸烦剧，入赞枢庭还题舆。声猷业履蔼中外，使节荣畀东南如。
春色风流都羡柳，岁寒事业莫过梅。谁怜历落如蕡者，閒把离骚嚥一杯。
诗成马上烟尘净，客到车前翰墨香。非是见松幽意惬，老臣同尔傲冰霜。
海山方丈不肯住，要住第三兜率天。只恐放教居外院，小蛮樊素共年年。
刑场讫事欲分携，犹有残花恋故枝。更绕庭阴行数匝，九人重到定难期。
囊萤映雪知谁继，负笈传薪愧未能。遥想悟斋如可遇，应留短榻共青灯。
苔色蜗涎虚画壁，骚人迁客遍题名。无端注目苍梧野，落日愁云几处生。
群动蛰伏万籁喑，飞空激响潭流深。黄钟大吕方并扣，金奏地下惊欲走。
抱石申屠剧可怜，一庵待死伴枯禅。湛身难诉遗民苦，殉义谁彰故部贤。
倚庐常近墓人家，种树留巢返哺鸦。门外桑麻春几顷，东风开遍紫荆花。
蛮风欧雨未能平，苦竹敲窗作战声。已见山川荐封豕，怎禁江海走长鲸。
远爱檀栾碧径开，荷锄乘雨破秋苔。直须探作阮家趣，更向烟林缺处栽。
不坐人间彩鹢舟，怕逢渔父问因由。君家酒艇轻于叶，试遣长须为我谋。
不然一世成虚生，虽曰百年如实夭。公朝富贵弗汝悭，仕路高车似麻稻。
先生许可能尊祖，词采今存干蛊身。碑版灿然垂世誉，要知忠肃有门人。
满前霞采压江南，昆季怡怡乐且耽。持身却羡思之九，取友还嘉益者三。
宣室喜闻延贾谊，茂陵久叹滞相如。谤言盈箧亲曾见，反间千金计岂疏。
芦叶好风生晚思，桂花清露湿空凉。回槎使者秋怀阔，倒泻银河入酒觞。
移席尊垒遥出浦，入舟灯火更依沙。清吟况接同乡彦，应有文星动水涯。
柴门三叩略从容，感激聊酬大耳公。常驱牛趁机春雨，人前元不似英雄。
塞沼增基大厦成，群鲜亦免校人烹。洋洋圉圉诸公赐，要与吾君广好生。
红玉麒麟未作灰，自温琼液写银杯。雪花万片江千顷，更欠人间底物来。
文园病思乱如飞，禅榻逍遥谩息机。渐喜珠丝封药裹，未容鹤发上簪徽。
新诗俊逸走风雷，愧我驰驱欲强陪。花外疏篁青掩映，门前流水绿萦回。
一重一掩东陵树，凄凄正对开舲处。夜深浪静声不闻，独掔瑶华吸风露。
大汉衣冠余百劫，中原烽火似当时。死而后已同肝胆，海内飞传荡寇旗。
筹添海屋知盈百，祝效华封已得三。来岁知非旋服政，频年矍铄拜恩覃。
尤时耿耿丹心在，无事悠悠白日过。万里山河音信少，一春风雨闷怀多。
书生空抱闻鸡志，故老能言饮马年。惭愧戌兵身手健，箔楼各占一间眠。
败垣危堞迹依稀，试驻羸骖吊落晖。跋扈以成梁冀在，简书难问杜乔归。
何处重寻饭颗诗，先进诗语总英奇。细吟出月穿天句，想见挥毫落纸时。
觥觥世族旧衣冠，共作旗亭话岁寒。少壮轻过惊老至，湖山虽好欲归难。
何期邑泮乃亲见，铎音之来自方壶。加之卿相心不动，顾乃下教青衿徒。
倦游如此不嗟穷，醉眼犹能远送鸿。笑我老无湖海气，但思疆理事南东。
堂上白头亲九十，西行万里赴轮台。人间此是生离别，何日金鸡遇赦回。
是时六月蒸炎暑，六合黄尘空一雨。上方冷翠袭衣襟，便觉笑谈在天宇。
鹤煮琴焚事已赊，不堪回首数年华。愁来有句留残叶，梦去无人问落花。
髯奴不及缘坡竹，柱车守闾各有局。苟不上券吾不欲，僮约卒音几恸哭。
凤池三入冠台躔，致了升平一品闲。白傅歌诗傅海外，晋公桃李满人间。
春雨蕨肥菰米饭，秋风鲈美菊华杯。蒹葭白露伊人在，恣向江天亦快哉。
燕台风起暮萧骚，念我偏题尺牍劳。阔略幸无三府辟，激昂终愧五陵豪。
玉楼天半起笙歌，风送宫嫔笑语和。月殿影开闻夜漏，水精帘卷近银河。
佛性分明脱有无，醋酸何用挂葫芦。薄雾轻烟留不住，扁舟已过洞庭湖。
柱后惠文此时虚，萑苻潢池啸聚有。弹压咸思暴胜之，绣衣持斧频回首。
坐上要须长满客，杖头何用出携钱。未嫌语笑妨清静，闲暇陪公几杖前。
洞庭风软荻花秋，新没青娥细浪愁。泪滴白蘋君不见，月明江上有轻鸥。
由来烈母有奇儿，庭下寒梅挺古姿。可惜将星旋告霣，渡河宗泽恨终垂。
先朝抗疏许谁雄，白下偏惊鲍氏骢。出领江藩中执法，还平邦土少司空。
万柄荷香经楚甸，一帆风软过扬州。追思何异邯郸梦，瞬息光阴三十秋。
百草萧条病朔风，双枝成染魏家红。直疑天与凌霜色，不假东皇连化工。
桃李无言一再风，黄鹂惟见绿葱葱。人言九事八为律，傥有江船吾欲东。
顾我曾传丹鼎诀，疑君便是紫芝仙。忽如蝉蜕不复见，雨坏茅斋八九椽。
朝忧猛虎夕长蛇，吊战场文忆李华。自笑病来宽带眼，那能老去植幢牙。
晚来诸卒竞欢呼，籴得香粳一斗馀。拾荻为薪煮江水，就船沽酒吃鳊鱼。
楼船叠鼓大江流，别驾新开南豫州。四郭春骄罗绮色，向来仙客不知愁。
天工妙手造颅元，俱按己形如钵盆。覆帱群生一盆下，教人乾惕日惊魂。
狗尾续貂名器滥，鱼头藏剑祸机悬。中兴廿载烽烟靖，谁识倭奴竟寇边。
千筹簇簇来如林，袍靴兀坐清槐阴。秋毫增损必拘送，莫怨小官持法深。
怕向帝城寻子公，官馀且自策閒功。若论杜集黄陈事，我爱东平巩睡翁。
三阶顺轨时万泰，万国归心道益昌。一自皋陶赓载后，于今始得颂明良。
寻僧过竹青敲月，看鹤沿池冷卓苔。知渡寒溪偏得力，夕阳风紧打冰开。
星斗渐随华月落，笙歌缓送醉人归。仙郎自笑才情减，谩忆传柑出粉闱。
风剪陈幡雨浥沙，平冈烟重向坟遮。谁人不肯烧新纸，转寄碑前几杏花。
密叶成阴行路宽，鸠鸣莺啭足开颜。半涂泥滑夜来雨，数片云飞何处山。
身外行楸还列列，梦中飞蝶觉蘧蘧。鸣条已为秋风感，缄尽伤心寄尺书。
洞远人言接沧海，洞幽晴始见莓苔。天下颙颙望霖雨，岂知云入此中来。
出乘气末群阴乱，归抱精风万物安。深省莫如坚坐是，还家毋更是蒲团。
待到花开自一春，独居空谷洗红尘。管他明月何时夜，留取幽香赠故人。
幔亭驾斗浮丹巘，扁题密镂黄金篆。淋漓羽盖森鸾旂，仙凡不隔蟠桃宴。
带雨小酣三日後，出林忽喜一梢长。今年秋闰防多暑，剩供先生格外凉。
那知蔡子足践地，柳车送客已复延。摇竿孤唱颇自得，闭门高卧初谁贤。
风咏无雩正此日，雪飘伊洛是何年。追寻往事顿成梦，回首春光倍黯然。
恨无短剑乘风去，纵有长绳奈日何。谩说千年归鹤表，最怜九代入鸡窠。
雁字半侧银钩欹，云光净扫光陆离。桂花岩下午满枝，随意催送到书帷。
远水兼天冷暮云，惊风脱叶静逾闻。蒲团宴坐都无事，只有山垆供夕熏。
春分已近雪连霄，抑勒新黄上柳条。遥忆故乡花信早，可曾风雨把香销。
闻说重来谒九天，朝回归骑忽翩翩。城南旅馆无寻处，遥望闽云思渺然。
请缨缚虏壮志士，庶使平时语无怍。相将煖律破寒梅，驿筒远寄无辞数。
去年冰雪梅开晚，立春半月始见花。只今至后未五日，南枝已破两三丫。
人人有路證无还，一念才差隔万山。识得吾儒无妄卦，筏城长语尽须删。
朱学开基二百年，倭曾急起接薪传。中兴馀泽今都尽，前辈潜修此最专。
三叹少曾赓俚曲，五音全得列编钟。末章压倒君馀事，不道承家有愧容。
客亭何以祛暑溽，一时顿有此两玉。逃虚不用听跫然，医俗宁须更栽竹。
碍竹妨花一径幽，攀援可到玉峰头。若教须作康庄好，更有高车驷马忧。
百尺朱崖远市廛，老僧筑室此安禅。金钗塔影飘窗外，宝盖山光坠槛前。
春风旅馆长庭芜，俯首低眉一老夫。已对铁冠穷事本，不知廷尉念冤无。
环滁山色锁重重，破晓遥闻古寺钟。新笋怒穿城脚出，野花香扑马头浓。
向空咄咄烦书字，举世滔滔莫问津。金马门前君识否，东方曼倩是前身。
疾愈身轻觉数通，山无岚瘴海无风。阳精欲出阴精落，天地包含紫气中。
九十严亲两鬓华，孤身万里倍思家。高飞却羡南回雁，又到金陵楚水涯。
云间铁瓮近青天，缥缈飞甍百尺连。几番画角催红日，无事沧洲起白烟。
司马携僮归政府，紫阳抱道侍经筵。使轺未度东津水，已震西南万里边。
胡鹰掣旋北风回，草尽平原使马开。臂上角弓如却月，当场意气射生来。
图中想像晋桃源，问著桃源不敢言。只道乱来无境土，谁知静里有乾坤。
毫州只数薛家园，闻道延州红最繁。记得汴都三十种，尽归周国宪王门。
献身甘作万矢的，著论求为百世师。誓起民权移旧俗，更揅哲理牖新知。
初排阊阖欲朝天，流电追锋急召贤。延阁凤池风月好，不须回首望筹边。
祗怜地僻少过从，更许年衰养惰慵。行健有时寻近局，起迟尝日到高舂。
九郡竟歌兼煮海，四方皆得共和羹。东南自此全无事，只为期年政已成。
抹黛村眉惭丑怪，约黄宫额费妆涂。南园树老花零落，还许邹枚访旧无。
萧斋偃卧即山林，门掩藜床岁月深。市里玉壶聊混俗，省中词客限同心。
小轩侧畔无多地，手种琅玕一两枝。相对翛然心自足，渭川千顷复何为。
人言多技亦多穷，随意文章要底工。淮海秦郎天下士，一生怀抱百忧中。
数树异花皆敕赐，并竿修竹自天生。诗人多说离君宅，不得青苔地上行。
城中殊未有梅看，莫是冬暄欠浅寒。行到深山最寒处，两株香雪照冰滩。
倏然于世有何心，共说丈人似汉阴。把钓行临芳芷岸，采樵时讽紫芝吟。
美人清歌笑回首，长笛一声折杨柳。为君舞剑复弹筝，玉腕还持一杯酒。
肯从逋客来三径，只恐佳人赋二山。旧说毛公今见否，似闻新向玉京还。
秋江秋日气佳哉，岷涛万里从西来。狂风捲江如喷雪，洪波撼山如奔雷。
数家茅屋小江头，一夜西风旅雁秋。曲水乱山红树晚，闲看新月上帘钩。
聚忽如萍散忽云，今朝得见满腔春。诗书有味兵前友，官府无名天下人。
岐王宅里寻常见，崔九堂前几度闻。正是江南好风景，落花时节又逢君。
二分明月留天地，一派烟波自古今。六代繁华空极目，杖藜从此罢登临。
我生半世困漂泊，巧言谗谤饱所经。杜门却扫与世绝，欲窒两牖忘雷霆。
水乡元不减吴松，短棹沿洄野兴浓。郁郁冬青森翠葆，离离夜合散红茸。
一别匆匆岁五除，还家怪我白髭须。怀中初见孙三世，巷口新成宅一区。
滹沱鱼尾真全赤，况复车轮败后炊。三辅周遭二千里，从今鱼乐也应知。
新叶半遮当草鹭，高茎深隐采莲航。最欣堤畔寻归路，无那清芬欲染裳。
猛士能甘捐犬马，汉家焉忍吝麒麟。幸逢五百贞元会，谁揭奴头四海陈。
堂上蟠桃尝数颗，灯前美酒献千卮。文郎更作慈恩颂，珠玉都成万寿诗。
淡荡三秋冷时节，萧条万里空山河。伤时眼泪满襟血，更把少陵诗句哦。
五柳传中寻靖节，孤桐声里见嵇康。深山敢叹无知己，饥食松花死亦香。
夏蚕三叶空馀绿，秋木重花祇浪红。惟有此花花与子，两曾相见是神功。
顺理以观皆有趣，会心之乐最难名。山间桃柳宁知此，敛笑舒颦亦自情。
闲云舒卷总平凡，色相深深冷蔚蓝。招隐人来横江右，投书雁下洞庭南。
子孙亹亹雪庭可，衣钵绳绳舂屋能。坐照少林墙面意，湛明心地莹如冰。
周京无人吊禾黍，七雄按剑分周土。秦人匹马出函关，六王割地愁为虏。
先皇立国用文儒，奇士多为礼法拘。澶水归来边奏少，熙河捷外战功无。
中州白日虎狼嗥，越海鲸鲵更浪高。化日尺书归故里，依然逃董不逃曹。
太阿自抚为知己，焦尾谁弹莫赏音。高下风花何足问，向来出处固无心。
吴翁肥遁逾七十，朮老芝荒手自锄。惠我篇章成锦字，西邻得伴亦堪书。
倚天岩石费雕镌，佛相分明在眼前。莫与嘉州争大小，法身充满本无边。
根蟠叶茂看愈好，向来恨不相从早。所嗟我亦饱风霜，养气无功日衰槁。
颇闻东山盛行乐，坐想风前酒兴豪。领略正应胸次别，吟哦更觉笔端高。
春来无处不芳菲，色透湘帘好染衣。南浦暝烟凫鸟没，曲江寒雨鹧鸪飞。
海天日落鲸波明，长城古道关山情。晓风残月伴行旅，山程水驿如趋迎。
铜盘蕙草起青烟，斗帐香囊四角悬。沈约愁多徒自瘦，相如意密有谁传。
三嗅草莱行复立，数株车马载还随。东篱可谓君家物，竹帛勋名晚节垂。
条峰五老势相连，此鹿来从若个边。别有野麋人不见，一生长饮白云泉。
清虚有物濯烦暑，藤床对月如对雨。赋成鸿雁入周诗，未觉宣王似吾主。
日饮知非贫士宜，要逃语阱税心鞿。所须唯酒非虚酒，以醉为乡可径归。
壁间墨客扫龙蛇，所写诗佳字亦佳。忽见一诗增感慨，吾家宗伯老秋崖。
金鹅蕊生瑶水阴，锦驼鸟鸣珠树林。上皇敕赐龙色酒，天乐五云流玉音。
长堤荆棘不能前，间道逻荒思惨然。三冢一排黄草合，寸心千里白云连。
玉蟾奔月灶炉乾，老鹤巢松殿宇寒。里面看山山不见，不如只响外边看。
数日儇红翅力慵，化成长梦别春风。却怜蚁为埋香玉，舁入残花土穴中。
凭揽虞山望海东，尚湖荡碧剑门雄。悬崖水拂飞来瀑，藏海深深隐万松。
黄蜂往往曳人来，有剩春光入目栽。不必孜孜寻故侣，东风认得踏青鞋。
香重椒兰横结雾，气寒龙虎远浮空。嗟余索米无人问，行避霜台御史骢。
是州皆有劝农文，父老听来似不闻。只为空言难感动，须将实意写殷勤。
侏儒饱笑东方朔，薏苡谗忧马伏波。莫遣沉愁结成病，时时一唱濯缨歌。
轮番夜直中书省，霜华满巾须发冷。粉署香销紫绮袍，碧梧影落黄金井。
乱世诗书儒发冢，中原旗鼓将登台。茫茫四海无安处，且醉新亭浊酒杯。
彬彬汉代孝廉同，纳禄书驰奏法宫。鸥泛未忘沧海上，鲈肥先下大江东。
燕云润绿春初过，渤海连天浪未收。道路回看才百里，不妨常做小勾留。
得酒未容欢独伯，把书端与睡为媒。雪堂歛谷急还舍，更约头陀黄菊开。
也曾飞絮谢家庭，从此风流别有名。不是向人无用处，一枝愁杀别离情。
溪山寂寂人何在，林沼依依泽未衰。堂共滩名俱不朽，十年清节斗星垂。
旷思曷在殊途值，心痛曷因离别极。一恸斯人不能忘，垂垂黄叶与风翊。
石甃方池种白莲，庵僧欲绍远公禅。文皮麈尾来游处，谁似庐山十八贤。
风愁雨悲春色死，生长何言葬於此。乱离沟壑半公卿，不得如君君有子。
自怜恶石狠难鞭，归去渔樵结老缘。野鹤分无轩上禄，醯鸡粗足翁中天。
岂有新诗悲落木，怕揩老眼辨非花。何因定要良辰美，苦把霜林冻作霞。
十三楚楚束纤腰，挹露笼烟态更娇。何处玉箫吹月上，高楼幽怨又今宵。
离男坎女皆相类，壬子丙西异境殊。历动因缘随世在，阴功及物最玄珠。
江湖已老犹为吏，心境俱清即是仙。聊挹层峦荐湘菊，一时人在小壶天。
洛阳风景实堪夸，几处楼台处处花。尽是齐王修种得，如今惆帐似无空。
可怜荡漾满长空，欲把愁心问碧穹。凝雪妆成肌洁白，飞霜巧夺玉玲珑。
梵家花木无尘垢，豪宦园林但垄阡。随地儿童资问讯，从吾萧散得安便。
云意昏明欲雪天，冷风吹叶满流泉。短檐半影荒荒日，曲径微笼冉冉烟。
富贵未来招鬼笑，文章太好恐天嗔。安排礼乐三千字，寓目他年许得臣。
故老传闻不计年，自有此州根遂托。日久群惊有物凭，人过其下孰敢谑。
何年海客到琼州，便扎深根未转头。志在凌云凭正直，心无旁睨不横抽。
古壁丹青寻野寺，疏篱烟火见人家。儿童指点东瀛路，碧落晴消万缕霞。
桂丛来岁鼻功德，茗坐何人舌广长。鬼录编排耆旧尽，丁宁忍复约重阳。
年书赤兔思消劫，日照朱梅已破寒。七十六翁犹有恨，万方多难一身安。
鲈鱼小底最为佳，一白双腮是当家。旋看水盘堆白雪，急风吹去片银花。
微臣一念到彼处，仙班趋揖殊从容。跪奏内人遇至道，沆瀣一饮如气充。
长啸溟波又一游，眼中壶峤接沧洲。紫薇垣近三台象，银汉槎浮八月秋。
知君已於苕水住，尽日櫓声摇上渚。无际沧波蓼自分，有情碧落鸥偏聚。
相看一策出都门，此际离情未可论。似我衰颜应草野，如君英茂亦丘樊。
隔廉花影漾参差，独坐空庭动客思。正是月明人静后，一声玉笛好风吹。
宿植灵根何太早，洞悟真风何年少。常令丹海飞日鸟，又使玉液朝元脑。
何年江水出姚城，转觉东南地势倾。彩月夜当河汉动，客星秋入斗牛明。
平生未悔作乖崖，亦解逢人辄道佳。閒处看云容独立，说场论古喜相排。
珂马朝归连万石，槊门洞启亲迎客。北堂珍重琥珀酒，庭前列肆茱萸席。
六月松江记饮冰，解衣旁薄写黄庭。如今细雨春申路，多恐诗肠冷不胜。
公馀吏隐不相赊，杖屦园林赏物华。五柳宅边谁种柳，百花楼畔谩栽花。
老来著处便为家，行尽江西是水涯。诗到说归无限意，山非吾土未应嘉。
我有五色之彩翰，为君写作青琅玕。虚心惯承雨露重，高节岂畏冰霜寒。
阶前一叶巧随风，夜半金茎沆瀣浓。白兔西飞如赤箭，乌头旋复向龙钟。
寻溪小径多盘诘，车马初来路欲迷。千古英雄汉天子，桑麻今已遍标题。
古寺荒凉客寓居，闭门百事付乘除。学知定力贫非病，诗见新功乐有馀。
苏家小女旧知名，杨柳风前别有情。剥条盘作银环样，卷叶吹为玉笛声。
帝城那得见秋容，秋在三吴泽国中。芦未著霜花已白，蓼宜近水影偏红。
翠荇红莲水殿香，不知帘外易生凉。夜来许赐金茎露，明日惊看玉树霜。
虎穴未能酬素志，龙门端合谒时贤。乡邦幸有乖崖在，庶许诸生学李畋。
须眉合是玉堂仙，落拓风尘五十年。不向名场争位置，每逢情种亦缠绵。
文杏堂开华渡西，九天雨露正来肥。漫夸奕叶光先宅，却羡新裁出故知。
家山稍远梦难到，郡事渐希诗作魔。句就欲烦相催和，夜窗无奈透霜何。
三千年外水潺湲，凝望河洲不可言。试向蒹葭深处去，王雎声里入诗源。
跌宕秦淮死亦甘，无家无子又无官。人间翰墨流传易，海内名公结识难。
充国留屯沙际没，嫖姚遗垒月中明。古来无限安边策，哈密徒劳苦战争。
天兵百万老西北，快马如飞不出户。眼看六纛出麒麟，走取单于置刀俎。
山耶画耶孰真假，具眼之人世间寡。景当好处背起楼，趣到佳时急驱马。
天上出车无召虎，人间卖卜有王郎。干戈满目难回首，梦到空山月满堂。
饥来臣朔想空囊，海内苍生阙盖藏。但使希文识忧乐，争教李特起流亡。
漫谓五湖真乐事，须夸三径足幽栖。时人何用讯名氏，久矣迂疏不自知。
三月将交雨细时，馀花扑扑柳飞飞。已於树底闻莺恨，更向花前送客归。
一见溪山病眼开，青鞋处处蹋苍苔。平生长物扫除尽，犹带笔床茶灶来。
中宵忧岁不成寐，一雨为霖敢自虞。应是行台借余润，故教均泽及樵苏。
车尘不到世氛远，野水閒花景最新。汎汎空明知我独，故将流影巧随人。
余寒威压缺浮琼，粉黛群空欠肉屏。欲著春衫忆纤手，不劳陆展染青青。
绿云无缝种芙蕖，香喷虬枝二百株。坐我画中还著眼，秋风一角剪西湖。
寒云漠漠雪霏霏，正是行人度岭时。密洒峰峦开玉府，乱妆林木发琼枝。
得地又生金象界，结根仍对水田衣。支公尚有三吴思，更使幽人忆钓矶。
晚来江上鲤鱼风，十里青山一望中。自是欲归人意急，等閒付与济川功。
屈贾文章蚤善鸣，长杨制诰晚尤精。天仙一念堕尘世，属籍千年谁老成。
双辉日月正高悬，梁孟齐眉亦后先。灵椿一株尚未老，丹桂五色相鲜妍。
欲向潇湘访兰芷，却从吴越看波涛。问君役役胡为尔，我亦叹嗟出入劳。
草露不辞芒屦湿，松风偏与葛衣轻。临流欲写猗兰意，江北江南无限情。
尚平婚嫁了无累，冯翊符章封却还。处分贫家残活计，匹如身后莫相关。
汉廷交映黄金诏，楚客同蜚白雪声。治行不知谁第一，独应岩穴愧高名。
边星昨夜欃枪伏，边草萋萋自抽绿。大将功成士马閒，天子临轩再推毂。
乾坤许阔犹有碍，风雨满前如不闻。肠断天津邵夫子，东篱掩泪立孤云。
食法二轮能妙转，不虚剪月过书云。闻韶不知味，门户喜重新。
怜我倚坛千转梦，知卿牵网九回肠。逢人每问幽人讯，何处烟霞著药方。
一例冉求增聚斂，几人阳子拙催科。昨来投劾归欤者，到底贤声却不磨。
吴时宫殿千年梦，晋国风尘万里愁。今古茫茫无限事，月明倚遍庾公楼。
叠嶂入云藏古寺，高秋背月转南湘。定知马上多新句，早寄袁溪当八行。
万树迎风艳晓霞，香山秋色动京华。霜红晚节人间重，莫比三春二月花。
鹍鸡哭树星河转，海上金乌翅如电。嫦娥敛发绾云头，玉女舒霞织天面。
乱鸦无数噪寒林，林下风吹落叶深。惟有黄花枝上露，向人犹似泣残金。
华池浸水澹漫漫，隔岸云阴隐翠峦。为爱谢庭风物好，满林新种碧琅玕。
摛词自得江山助，种学宁求燕雀知。寄与诸郎饱黄卷，桂林还见长孙枝。
四年书剑滞燕京，更值秋来百感并。台上何人延郭隗，市中无处访荆卿。
忘怀不使海鸥疑，水映桃花酒满卮。亭上一声歌白苎，野人归棹亦行迟。
江夏吴生久物故，画手人间无独步。尔来张子出大梁，又见丹青照缣素。
碧桃花底小寒轻，绰约仙姿格外清。锦绣卷还春去了，蓝桥风露放云英。
归来不觉山川小，出去岂知天地宽。大抵无心自无累，亦如君子所居安。
鬓因勤事年来白，心为输忠老去丹。莫道淮南悲逝水，丰碑行见故乡刊。
开缄字字见情真，伏枕犹能忆老亲。本为江山淹作客，却令风月待归人。
松花照夏山无暑，桂树留人吾岂归。藜杖不当轩盖用，稳扶居士莫相违。
长河急水琉璃浊，片石安禅菡萏孤。欲问射雕何处是，沙场不见有樵夫。
乱后文章多散失，穷来人事废追陪。关心只有忧时泪，欲扫黄巾苦不才。
匣中雷吼一长剑，溪上月明多少舟。无贼可平间李愬，有人不访倦王猷。
人家嘈嘈避新涨，云稼苒苒添平畴。渔翁轻生有如此，小艇横绝随飞鸥。
烟霞痼疾自藏身，刮膜频窥佳句新。学博还同杜侯库，才悭深愧庾郎珍。
林幽处处啼娇鸟，风静枝枝送畹香。明日有怀须共勉，肯教苏子独留芳。
蜀山驻跸空传汉，陆口屯兵已罢吴。更上层峰肆遐览，晚云飞尽楚天虚。
千里稻花应秀色，五更桐叶最佳音。无田似我犹欣舞，何况田间望岁心。
隐从海畔渔樵远，梦去江头甲楯稀。惟有曲阿词赋客，尺书时肯到柴扉。
遥忆韩山登览处，故人离别动经年。南游似入三湘道，北上空瞻万里天。
故人川上复何之，明月湾南空所思。故人不在明月在，谁见孤舟来去时。
卖菜无人求好语，种瓜何地不成畦。男儿未老中原在，寄语鹍鸡莫浪啼。
虹蜺赫奕射中天，怒竅风号势塕然。云翼扶抟弥九万，海帆飞迅越三千。
传闻山下数枝梅，不免车帷暂一开。试向林梢亲手折，早知春意逼人来。
乾坤噫气三百年，一风扫地无留钱。万里江湖想潇洒，伫看春水雁来还。
智囊樗里久钦迟，一别无归系去思。攻错自惭年少事，荒寒竟到日斜时。
不为身后百年计，自是人间第一流。我欲门前张雀网，先将车辙到山头。
陇月照人征雁晓，金天飞露候虫秋。尘缘衮衮今犹古，唯有书生易白头。
山色撩人共一杯，夜堂浅酌不须催。醉吟兀兀惊颓玉，睡思齁齁易转雷。
阁雨云深山着帽，驾潮风急浪翻云。寄言残夜明楼月，莫负胡床老使君。
秦人一玺十五城，百二十城当八玺。元日临轩组绶新，君臣相顾无穷喜。
闻禽啄木心犹喜，跃马追花事已非。今与东皇盟歃了，留春死不放春归。
豪华汨没几星霜，废宅空遗孔道徬。鼠迹印尘盈故榻，燕巢经雨落空梁。
林梢日没僧归寺，涧底冰消鹿饮泉。诗思多从鞍马得，骅骝不用苦加鞭。
山暖不荤峰上薤，水寒仍落洞中桃。从闻此日搜奇话，转觉魂飞夜夜劳。
水满田畴稻叶齐，日光穿树晓烟低。黄莺也爱新凉好，飞过青山影里啼。
闻君客食贤王府，剪地芙蓉赐坐温。不爱时名题雁塔，愿将苦学授龙孙。
酒魔降伏终须尽，诗债填还亦欲平。从此始堪为弟子，竺乾师是古先生。
富家或能饱鸡黍，嗟嗟奈此贫儿曹。拽椽为薪曲为粥，斗粟千钱肯相鬻。
一点忠忱无处输，与滔滔者走危途。新声感泣尚书客，破镜传盟公主奴。
去年曾托南飞雁，有约今春定相见。看穷纸上万金书，不及灯前半时面。
门前一道弯弯水，屋后千重叠叠山。排傲天山迎面立，小儿扑蝶菜花前。
共生壬子两仙翁，不为离春惜断蓬。铁拨鹍弦遗响在，绣衣龙节赏音同。
冷艳一枝梅照眼，清光五斗酒盈船。朝廷近日无新事，只恐西戎尚扰边。
历代文章空自变，致君风俗岁时淳。世间别有经纶手，不属柴门老病身。
仆仆奔逃半九州，劳劳歌哭老孤舟。潇湘空欲乘桴去，溟海何曾拄杖游。
我偶作诗拟寒山，劝人赏美莫认真。美人照以显微镜，定见满面成疮痕。
菩提五树百颗悬，但策西功最尔先。点检小魔空黑豆，糊涂大事有青天。
素志自非贪爵赐，蒙封无乃失精神。木仙早已乘风去，何费多番营替身。
丹枫万点飘霜紫，残雪千峰消素螺。临水登山皆荐泪，定情意不在双蛾。
香篆煖回山殿雪，磬声寒彻海门秋。逢僧话久归来晚，不觉城南月满楼。
去冬玉塞静无埃，春雪虽迟亦压灾。大士送归天竺去，相公宣入浙江来。
日把寸量著蝶梦，云拖一出被猿惊。自惭迂学经题品，输与两生无姓名。
沛公家业本无能，休责渠曹不治生。看取帝王他日事，方知俗眼未分明。
万事吾今飞絮轻，此身如燕又巢成。暗思庾信家边竹，绿箨新添有几茎。
香火荒凉破庙空，广庭灌木自成丛。可怜遗臭真千古，此巷如今尚姓洪。
巢边鸟雀方栖稳，水底鱼龙合奋飞。遥忆故山知己在，每逢佳节便思归。
岚气看扶双塔立，花光引坐一楼孤。敬亭序继兰亭序，妙语联成美且都。
杨公儒将人中豪，从军卅载歌同袍。忠肝义胆作士气，兴酣下马能挥豪。
万里青云今巳矣，两枝丹桂竟徒然。阿奴莫爱声名好，碌碌持家亦自贤。
匪唯衒耀鳌宫客，兼是辉华凤阁人。幸接英儒同赞咏，辄书狂斐继清尘。
东君意浅著寒梅，千朵深红未暇裁。安得道人殷七七，不论时节遗花开。
北斗回春半浃辰，秦淮衮衮滟精神。六朝旧郁兴王业，千载犹钟命世人。
种松道者道情孤，往个茅庵事事无。屋内锄头三两柄，烟熏一只醋葫芦。
碧峰横倚白云端，隋氏真人化迹残。翠柏不凋龙骨瘦，石泉犹在镜光寒。
越艳听谣不厌听，楼船高卧静南溟。未闻建水窥龙剑，应喜家山接女星。
何用苦吟凌鲍谢，要须高节配乔松。海冰永閟锥沙画，绝叹故人遗墨浓。
万派洪流捲地来，一时巨祸讶天颓。沈沦已分偕亡日，建设当须不世才。
三十六陂春水绿，四十九年人事非。杨子江头永嘉后，吴侬荡桨北人稀。
枭羹不用当年贡，鱼腹难追自古忠。此日蒲觞谁不醉，乡歌几曲水流东。
四松离立类岩幽，遮我聊为半日留。更恨月明清影夜，不能于此听飕飕。
汉唐旧史记青稞，西域从来此种多。轻注蹲鸱成一笑，如今始悔着书讹。
钟山处士映高霞，止酒惟亲睡起茶。远向溪边寻活水，闲于竹里试阳芽。
短簪只堪除粪壤，新萌会看伏牛羊。扶持造化须人力，早听人言布麦糠。
临行密付阿谁边，妙处休云子不传。索性扫除元字脚，义天云净月孤玄。
忆昔参鸾识俊英，朱旛绣斧尽能名。书随庚岭一枝寄，句挟韶江九奏成。
昔年亲擢校书郎，夜梦苍龙绕屋梁。异时那知今日应，六龙深驻载赓堂。
连宵冷月知予乐，数日条风挟鸟飞。尽写前人题品句，诵声时撼绿窗扉。
把断重津过者难，擎扠须信髑髏干。藿山到后知端的，同死同生未足观。
雨後凉生病体轻，闲拖拄杖出门行。槐花落尽桐阴薄，时有残蝉一两声。
黩武求仙俱妄念，鬓丝禅榻两忘情。吾侪未与人间事，醉尉何劳问姓名。
雪满孤山雨满楼，青春花鸟淡相留。年芳似旧故人少，默倚阑干悔昔游。
立行孤高不喜名，何须文字竞干荣。庵藏奉母安吾素，由里山居品独清。
玉兔娟娟碧水悠，波光万顷映沙州。声归长寂溪原淡，气有馀清月带秋。
鼎来穷巷方今日，胜读残编已十年。西望犹能话离索，秋风来共钓鱼船。
近渚何劳攀太华，真妆应笔弄西凉。夕蟾忽散金千炬，归梦依稀到玉堂。
不学骚人意思深，閒情祇许寄知音。枕边忽得新奇句，又被秋虫夺去吟。
酒酣涂纸作横斜，笔下珠光湿春露。只愁此纸卷春去，明日重来花在地。
苦将末路修臣节，频上高台望帝星。春水绿波伤别地，送君又折柳条青。
昔年隅座侍严亲，为说长途历苦辛。夜雨零铃偏警梦，油灯倚壁最伤神。
山村风物带烟霞，曲水湾环绕郭斜。绝妙武陵图一幅，家家门巷有桃花。
午枕惊回一梦馀，间关枝上听催酤。已招十客花为友，更觅千头橘作奴。
一梦红楼五十年，相看白发已盈颠。梦中多少忧生意，老去方知梦阮癫。
何来豪客增楼橹，醉拥吴姬夜歌舞。齐云易逐浮云空，鬼火三更照寒雨。
元年正月又王春，四海人称小圣人。巳报岐山鸣彩凤，更传关内出麒麟。
群儿笑髯不若人，我独爱髯无事贫。君不见猛虎即人厌麋鹿，人还寝皮食其肉。
入山胜具谁能伴，离坐狂言众尽惊。轻世固应先却老，放怀未信果忘情。
浓绿千竿湑欲流，春风疑只在池头。相思一夕天相似，望断西南四百州。
平铺绉縠几千寻，潇洒由来爽客襟。天借月华来海上，地蒸云气出波心。
暑欲谢时偏更毒，侬当醉後恕渠颠。者稀尚隔来年在，且釂今宵药玉舡。
云锁瑶扉童未起，树摇凉露鹤初还。曲肱道士清溪水，心在羲皇未画前。
浪说西京斗大花，赤栏青幄五侯家。那知林下余幽物，雨打风吹不怨嗟。
我家朗朗屋百间，欲创一楼兄未许。羡君轮奂日日新，鼛鼓一声纷郢斧。
大材益厚楩楠植，至宝终垂琬琰刊。愧我老衰已无力，青云中道铩飞翰。
刺史临流褰翠帏，揭竿命爵分雄雌。先鸣馀勇争鼓舞，未至衔枚颜色沮。
杵麋烘麝样新翻，蟾玉轻磨漆未乾。合走春风供化笔，肯随清誉到诗坛。
客荒南国惭丹桂，老灌西园长绿葵。贤甚交承王博士，滕王阁上酒欢持。
一杯两杯叱先驱，群羊入梦撞瓮菹。三杯四杯舌底滑，阖坐牢辞辄投辖。
猧儿弄煖缘阶走，花气薰人浓似酒。困来如醉复如愁，不管低鬟钗燕溜。
希色真为天下好，有情难證本来无。雨苔月地清凉甚，明镜明朝恐暗癯。
点缀鲜云紫宙宽，微风淅淅起霜纨。魏台清暑开冰井，汉殿延年啜露盘。
青袍朝士走红尘，公独纫兰结佩绅。不事王侯嫌炙手，岂除御史更呈身。
闻说飘零亦异乡，登楼吟望益悲凉。当时欲别言难尽，他日相逢话更长。
我自江东退步兵，离骚美酒粗成名。谢公大是经纶手，莫作空言登冶城。
百神斋祭相随遍，寻竹看山亦共行。明日城西送君去，旧游重到独题名。
一角残棋子半枯，五湖烟水望模糊。横江已凿千寻锁，借箸空排八阵图。
亦知鸿爪偶留印，刺刺沧桑话乡土。须臾惜此眼前景，明日轻帆挂湘楚。
楼外三峰不世情，四时向我敞云屏。平生浪费寻山屐，何似支头看送青。
桃李盘中天地宽，误渠鼎实为才悭。苔荒草没浑无耻，犹自青黄烟雨间。
木兰之枻沙棠舟，玉箫金管坐两头。美酒樽中置千斛，载妓随波任去留。
边笳凄惨动江城，朔雁南飞几阵横。云气昏昏秋万里，旄头炯炯夜三更。
本志不求名与利，元心只慕水兼霞。世间万种浮沈事，达理谁能似我家。
玉龙战罢缠碧绡，流涎喷沫疑不飘。仙人掌上露初冻，五老峰头冰未消。
南宫仙客欲归休，更领铜符越绝州。郎位虽嗟三不遇，友声偏喜两相求。
山月峥嵘露玦环，石楼香冷白云间。玉箫吹裂阶前竹，骑鹤仙人去不还。
绕城无数菜花黄，隔岸蒹葭接大荒。不分塞鸿偏得意，年年春老未还乡。
纵辔江皋送夕晖，谁家井臼映荆扉。隔篱犬吠窥人过，满箔蚕饥待叶归。
小舫撑春花浪香，第三桥底弄晴光。吟边飞起轻鸥片，十里天风舞绿杨。
投针偶穴非同喻，束马悬车岂等程。不徇今身乐，无祈后代荣。
昔往不堪经滟澦，此行重得看潇湘。三宫万里知安否，何日檀栾把寿觞。
夜来恶客已除名，从此西人不敢轻。细斫江鱼成雪脍，旋烧野菜带霜茎。
台城昼拥韬钤色，幕府春生组练文。却笑当年浑共浚，与君同姓不如君。
洞庭波兮山崨嶪，川可济兮不可涉。木兰为舟兮桂楫，渺余怀兮风一叶。
灵均耿耿独醒死，陶令沈沈烂醉生。千载文章共肝胆，令人长叹莫收声。
山堂说法锡先飞，一度南华久不归。绝顶峰峦开法眼，嵌空蹊谷护禅扉。
土腴露饱蔬笋鲜，一粥一饮天上僧。伊蒲供罢日卓午，浮空半是烹茶烟。
长安草色上鸣珂，繁吹春调四牡歌。太史授圭开赤社，宗藩如带指黄河。
粟金腰带象牙锥，散插红翎玉突枝。旋猎一边还引马，归来鸡兔绕鞍垂。
先生祇把文字耕，妙意能施杜康手。怜我新愁馀万斛，那更浇肠无五斗。
孔明庙前今在否，才大空闻少陵语。何如此木生中原，万牛不用可立取。
珠树诸昆看竞爽，楹书仍世挹先芬。平生所学端无负，思乐能忘旧藻芹。
万金方药竟难支，臣庶悲号望赤墀。长乐春归花满地，影娥人散月当池。
笼月秦淮无旧曲，驰烟钟阜有新移。人生笑口真稀阔，况值官忙闵雨时。
文翁几席霏金聚，逐吏扁舟倚玉游。准儗拍天干象纬，翩翩白鹭凤凰楼。
病里频惊节序催，碧天华月为谁来。亦知憔悴孤秋色，犹自清光傍夏台。
赤县权宜非昔时，近闻谁复古人为。向来声烈有如此，今日飞腾已似迟。
霜豪掷罢倚天寒，任作淋漓淡墨看。何敢自矜医国手，药方只贩古时丹。
看到梅花十万株，清吟一月住姑苏。城中屏障都题遍，施与吴人百斛珠。
茫茫后会何时再，缕缕情怀只梦知。况是阳春二三月，百无聊赖寄新词。
越纸题诗寄我来，君家八斗定多才。冰清玉润高风旧，白雪阳春病眼开。
夜来春涨吞沙觜，急遣儿童斸荻芽。自笑平生老行路，银山堆里正浮家。
茂弘不用长年悲，淮水东流本与期。一日名驹惊俗眼，奔云老骥敢言衰。
上国共知传大宝，旧交宁复在青云。相逢莫厌杯中酒，同醉同醒秪有君。
在野宁辞众草掩，入帘聊作满庭香。自笑吾生花兴少，欣然对尔亦相忘。
沉水旃檀次第灰，自弹绿绮自低回。竹山诗侣如相问，寒雨潇潇一病梅。
大雅凋零尚此翁，醉乡一笑寄无功。衣冠洛社浮云散，弓剑桥山落照空。
奚官牵出连钱动，仰首长鸣金勒重。乌骓赤兔尚腾骞，骥騄乘黄伏翔踊。
古谓伐谋为上策，今看静胜自中台。功名一似淮西事，只是元臣不姓裴。
日高午店炊应熟，云散秋城望不迷。遥想同袍新寓宿，庙门高树马群嘶。
四明山深水源远，众壑会谿长漫汗。滔天狂潦不少留，泻入长江势奔窜。
阿监当头送好音，羊车行处载鸾衾。朝来领取铺宫例，御帕亲封少府金。
紫帘凝烟碧香绕，银灯结花金粟小。主人捧酒起劝宾，离别长多会长少。
二年催遣向东州，见尽东州水石幽。不把寻常费心眼，灵岩消得少迟留。
前宵微雨嫩寒新，晓趁晴光会紫宸。白发同寻和宅梦，红颜初识绮筵春。
子真谷口远离尘，弘景白云只自亲。岂有湖山同翠水，不劳舟楫问迷津。
莫道生涯近帝居，游心只在世情初。自从和顺尝双饵，不作江湖落网鱼。
未老先为百病仍，醉杯无计接宾朋。免遭拽盏郎君谑，还被簪花录事憎。
一归初就已忘言，三径虽荒好避喧。罗雀汝宁廷尉客，登龙吾未李膺门。
云门高奏齐天乐，玉柱频生射斗光。红了滩前半江水，莫疑身又历沧桑。
簿书粗了多暇日，坐看日光摇霁隙。百年销没向此中，金玉满堂何所益。
出门将行复少住，牵车卷策谁家去。五侯池馆少逢迎，行人不过新丰树。
辘轳半上畦泉逗，襫襏初休陇雨晴。紫蓼青葵正堪掇，於陵何必是逃名。
言虽委曲心如见，事恐纷纭记不真。手著一编英气在，何容半语似头巾。
林飞倦翼已知还，小隐何妨且住山。未始便为长往计，回头魏阙五云间。
难后死生无定计，愁来天地尽悲歌。欲知前路真消息，血泪应增海上波。
滴滴春霖透荔枝，笔题笺动手中垂。天阴不得君王召，嚬著青蛾作小诗。
江海风波浩不收，却来此地驻清游。上方楼阁通三岛，别墅烟霞卜一丘。
旧水何堪饮社翁，兼旬兀坐雨声中。因过村舍知春尽，渐见含桃火齐红。
席上令行椰酒急，袖中香散桂枝攀。英才满座沾时雨，莫信昌黎道鳄顽。
柳丝垂地整如梳，春尽长怀旧隐居。草暖屡眠斜照外，水香时漱落花馀。
谢傅其如不起何，画船诗酒晏游多。人家两岸闻箫鼓，鱼鸟中流识笑歌。
斑衣儿啼真自乐，从师学道也不恶。但使新年胜故年，即如常在郎罢前。
气吐长虹志未摅，剑华生涩土模糊。收藏好在甘无用，夜半荒鸡待一呼。
海孽向来如薙草，射夫无有不穿杨。时平已卧边庭鼓，不废蒐田谨旧章。
一樽绿酒与君同，且喜荷香送晚风。四座尽倾谈柄白，满筵不用舞裙红。
即今倏忽已五十，坐卧只多少行立。强将笑语供主人，悲见生涯百忧集。
年来幽事慰心期，已有溪云彷佛知。不似山南似山北，直须拄杖叩门时。
近海蜃睛朝列市，乘风鱼背昼张帆。新荷香遍吴江水，思制潇湘隐士衫。
相争但见风旛动，不肯回头识动心。从此老卢露消息，松风江月尽知音。
新丰主人新酒熟，旧客还归旧堂宿。满酌香含北砌花，盈尊色泛南轩竹。
何时杯酒看浮白，清夜肴蔬粗满登。离思隔年诗不尽，秦梁虽远速须应。
忆到洪炉铸物初，工成于此投沙砾。无心作垒垒以成，付与王公资守国。
东皇銮下桃花雨，盛世芳菲霓裳舞。论文当论东皇圣，不可深言民疾苦。
萸花香趁客愁开，十里青帘醵酒来。晴树远山分极目，短筇衰发对衔杯。
霜洗梅花春满握，夜寒吹老城头角。琐窗砚作离骚香，吐句不教花莫落。
身心闲后思怡然，缅想难忘契道言。千种却教归淡薄，万般须是到根源。
奸魄虽生名已死，弹文尚湿墨犹香。偷生宁复百年活，地下何颜见竹芗。
古人已死书独存，吾曹赖书见古人。後之视今犹视古，吾书未泯要有取。
野鸟游鱼信往还，此身同寄水云间。谁家晚吹残红叶，一夜归心满旧山。
静坐始知闲有味，懒行终是病相侵。雨声歇处乱云薄，月影来时清夜深。
每念三农皆望岁，直朝九月始休工。知君亦喜连宵雨，与涨词源更不穷。
儒酸自是分当穷，老退非干势不容。并日莫留馋半菽，余生休说寿三松。
凌波人渡纤纤玉，促柱筝翻叠叠金。月出笙歌敛城市，珠楼缥缈彩云深。
水边林外夕阳楼，已分残年伴送秋。谁谓孤云亡住著，自吟丛桂可淹留。
太乙年来落冀并，几多豪杰未成名。尧天日月计和玉，胡地山川知耀卿。
对扬清庙想明时，彝鼎图书得尽窥。今日贼中歌就辨，伤心无路送灵輀。
星精会合不可诘，我疑此说终诞虚。又言星能遗人巧，罗列瓜果当庭除。
忆郎忆得骨如柴，夜夜望郎郎不来。乍吃黄连心自苦，花椒麻住口难开。
安成使君廊庙器，六年琴鹤寄山城。草生斋閤少人迹，花映讼堂闻鸟鸣。
雪满前庭月色闲，主人留客未能还。预愁明日相思处，匹马千山与万山。
耆英图障烂如星，胜似屏风映紫茎。洛社便如同此乐，商颜未必采其荣。
除官草罢诸番制，执简研馀万岁烟。曾向兰台陪笔削，喜闻严近擢班迁。
山围故国人非旧，水绕重城树自閒。尤羡个中时序换，昔年禹玉岂容攀。
襕衫曾染曲尘黄，挥手东华事可伤。乡梦渐多春梦减，芦沟桥畔月如霜。
黄茅安得千间厦，白布空歌万里裘。政有南风曲中意，可能独醉菊花秋。
樽罍日日邀宾客，仓廪年年富稻粱。更约诸孙勤问学，桂科将见绿衣郎。
少城骏马逐春风，二十年间万事空。清梦都忘双鬓改，绣筵还喜一尊同。
异香吹煖玉箫声，惭愧旗亭浪得名。烟水易迷神女梦，江山如见古人情。
珠亡忽震蛟龙睡，轩敝宁忘犬马情。亲拾寒琼出幽草，四山风雨鬼神惊。
尔来中酒起常迟，卧看南山改旧诗。开户日高春寂寂，数声啼鸟上花枝。
释子相延暂解冠，一宵清话到更兰。漆盘香烬死蚯蚓，纸瓦雨声鸣弹丸。
独木架成新略彴，一峰买得小嶙峋。萧然便觉浑无事，谈笑时时过近邻。
州县徙劳虽已厌，置邮传命或非真。期公莫算人间事，共醉湘江烂漫春。
桃花流水春鳞鳞，不识人间有战尘。待得紫芝如掌大，归来闲作太平民。
迎凉蟋蟀喧闲思，积雨莓苔没屐踪。会待英雄启金口，却教担锡入云松。
行到鹿儿山更恶，八千归路可胜劳。长安日远思亲发，紫汉星回促使轺。
灵骨不随烟共尽，真心常与月孤明。世人欲识泥洹路，问取师今第几程。
万里帛书椷涕泪，十年词笔罢纵横。援琴莫怪难成曲，半入燕山风雨声。
新摘莲花堪酿酒，旧闻荇菜可为齑。北人大抵无高韵，零落梭船傍柳堤。
健说著书忘岁月，感怀锁院冷风云。墓门宿草悲高士，太息登龙冠一军。
自昔管城无肉相，从来货殖有规程。欲追端木为师范，结驷连骑讲治生。
一杯聊解独醒哗，老眼犹明缠臂花。煮角沈筒随地俗，赐衣题墨又天涯。
人物当今第一流，以花为屋玉为舟。晓妆未许褰帏看，夜醉何妨秉烛游。
余力自知过我辈，新篇不合是君悭。风流来往无多日，肯与吾曹作两班。
阅世纷如起灭沤，可须金羽较沈浮。自知人老宜坚坐，更为春寒倦薄游。
秦溪邑大号难治，后乐三年以德为。海阔有楼还旧观，堂深无日不新诗。
晚岁光阴只自惊，眼中乐事叹何曾。雕鞍绣幰多游子，纸帐蒲龛一病僧。
独寻仙境上高原，云雨深藏古帝坛。天畔晚峰青簇簇，槛前春树碧团团。
早修天爵邀人爵，才近耆年便引年。出处对扬多称职，始终操履众推贤。
閒教侍史亲调管，醉看孤儿健挽弧。骑马天街人肃肃，露章霜色满行都。
郊原踏遍拾芳蘅，归听城头打二更。野渡无人舟早宿，山蹊有月马迟行。
触目尽是清净地，清净地上无佛住。赵州教人急走过，狸奴倒上菩提树。
饮啖尽容吾辈健，行藏未悔半生迂。盲僧能说同光盛，歌者何戡恐亦无。
塔因听法名多宝，田为酬恩字布金。功德总高何所冀，翛然一钵下丛林。
尽道紫霞随玉辇，遥瞻仙旆下彤轩。万年枝傍长生殿，重海歌中祝至尊。
倘置仙鬟茑亦好，便将佛座供应该。他时憔悴终怜惜，况捧仙妍雪一堆。
金针引透白莲池，此语欺人亦自欺。何似田桑家五亩，鸡豚狗彘勿违时。
暖云芳草媚晴川，花正娇春柳欲眠。老景侵寻生事拙，旧巢归燕自相怜。
夜烛催诗金烬落，秋芳压帽露华滋。故应好语如爬痒，有味难名只自知。
绿蕙不香饶桂酒，红樱无色让花钿。野人不敢求他事，唯借泉声伴醉眠。
凤辇寻春半醉回，仙娥进水御帘开。牡丹花笑金钿动，传奏吴兴紫笋来。
会稽俯伏遗行人，吴国池台日日新。幕下盟归金甲散，宫中舞罢翠眉颦。
粥饭终朝剧可怜，无心丛里有心天。髑髅不爽元生意，枯槁翻新看火然。
燕云逆胡著柘黄，仁人烈士集太行。已闻泣涕拜明诏，共挟金舆归大梁。
樽前一笑岂易得，身涉百忧今二毛。兹游回首便陈迹，事如逝水流滔滔。
玉蝉金雀三层插，翠髻高丛绿鬓虚。舞处春风吹落地，归来别赐一头梳。
沉迷未省招楚些，激越可是歌吴趋。目送长云指萋茜，辙鲋愁绝西江濡。
漂泊江湖祗自邻，人生穷达信关天。老来于禄心灰矣，贫不求人气浩然。
抚剑有时撑老眼，衔杯无路发悲歌。先生闭户何为者，我亦从今理钓蓑。
芳心都付蜜纷披，薄恨狂峰有底知。红雨一番春事罢，绿阴谁把酒杯持。
官禁修严断过访，时於僻寺逢税鞅。秀润如行琮璧间，清明似引星辰上。
天光入夏自清和，锦水东头载酒过。人影衣香争旖旎，夕阳归去画船多。
野老铺陈亦好奇，聚毛曾到蔡州池。每思叠雪敷云处，尚想眠沙泛浦时。
丹心日月天俱捧，紫气虹霓海并寒。为道鲸波诸稍戢，只今重译满长安。
君且归休我欲眠，人言此语出天然。醉中对客眠何害，须信陶潜未若贤。
劳人不复梦钧天，古调新声忽并传。广座威音真入圣，深灯永夜欲通禅。
红尘踪迹厌驱驰，况复年来两鬓丝。扰扰太行南北路，不知何日是归期。
致用推明生杀机，存身究竟龙蛇蛰。回光照破梦中身，直下掀翻旧书笈。
国开极乐吾能到，梦入华胥尔觉先。一颗摩尼眇珠黍，三千世界本完全。
海水群飞事可思，兰舟桂棹竟何之。佳人别有伤心处，翠袖苍茫独立时。
平生师友两相知，苦为君王惜一衣。剌口争来争不得，青蝇犹傍太阳飞。
名闻京国无双种，容想昭阳第一人。怪底欢场未惊艳，花王原与梵王邻。
高谈未尽胸中意，作别犹如梦后惊。半夜叩门投野寺，天寒孤月更分明。
莫去侬诗太愁绝，半世全凭毛颍脱。熟处难忘却自嫌，面目堪憎为饶舌。
遂有玺书高北斗，欲令词笔重西京。毋论王贡弹冠事，即使渔樵气亦平。
当知喧寂无殊观，出世何妨在世间。能致吾人师作古，龙兴今日始开山。
障霜篝日夺天机，九月梅花赏玉蕤。到了不如春意胜，水边风韵两三枝。
朝廷礼遇应前席，家世文章自上台。江郭萧条惊岁晚，凤凰池上有春雷。
一筇楚尾见春风，遥想诗成顾盻中。心逐孤云天外去，恍疑身在大江东。
刚肠玉骨沧浪水，儿女英雄百战身。多少太平天国事，未留抔土竟沉沦。
几句残诗明月下，三杯旨酒短篱旁。明朝睡起江潮长，恰送君归顺水航。
丘墟馀响难再得，栏槛兹名复谁表。我来欲歌声更吞，石城寒江暮云绕。
阁道回风袭翠裘，丝丝飘雪点茶瓯。江山入暮寒无影，烟水随堤淡不收。
爱日曛人欲睡昏，自匀嫩火炷炉薰。蜘蛛已去惟存网，犹罥窗间一只蚊。
画家俗习专形神，谁拓尘襟发笔真。煮石无传寿门掩，野梅犹忆旧诗人。
一年欲尽见松秀，众水莫污知渭清。保此不渝真有道，更须直以所能鸣。
莽莽群山海气青，华风远被到南溟。万人围坐齐倾耳，椰子林中说圣经。
客星谪下桐江湄，傲睨烟雨何年归。空遗清气满林壑，草木不受春风肥。
莲华塔下焚香去，竹箭波间解缆初。随顺世缘无所住，经行宴坐自如如。
有序星辰恒运转，无端思绪自烦忧。拟于此夜漂洋去，未解素娥携我不。
何处好山饶胜概，拟携家酿趁晴晖。病衰不复能搜句，聊插红萸满帽归。
挥破俗尘苍玉麈，消除沈困紫龙团。莫嫌地僻经过少，细竹幽花次第看。
山中寒尽不如年，只道梅花欲雪天。未到五更春已动，乾坤生意本无边。
皇泽正沾新将士，侯门不是旧公卿。到头诗卷须藏却，各向渔樵混姓名。
封章才达冕旒前，黜诏俄离玉座端。二乱岂由明主用，五危终被佞臣弹。
马勒春风朝弁集，鸡呼晓日禁门开。从来早赐清閒对，不信君王肯弃才。
入门不见主人公，座具袈裟在眼中。更有山童会人意，略无一事许相同。
一喝惊天动地雷，海翻太华洞然开。岩头胆丧魂飞也，谩道当时手搦抬。
两忘琴意与己意，乃似不著十指弹。禅心默默三渊静，幽谷清风淡相应。
照我独成孤影客，忘形相占一天秋。长怀此夕风光好，不得袁安共泛舟。
江山到处堪图画，风月无边自古今。但要清明如外境，便分动静即吾心。
诗垒笑予非巨敌，酒兵须子突重围。他时莫忘渔樵会，南国西风候雁飞。
肠断花飞寒食天，春愁哀怨宝筝弦。莫弹金谷园中事，楼外千山啼杜鹃。
长帆大舰不敢绝，尚恐飘去无垠涯。愚儿脚惯踏潢潦，安敢逆此加泝洄。
所求於世如斯尔，造物云何降毒厉。嗟哉我公虽下世，万古千秋未尝逝。
日上林园客到时，轻风薄哓正相宜。一帘野翠山光动，半榻清阴竹影移。
八月秋高海月明，年年寿斝得同倾。喜君马上青云远，念我镫前白发生。
君厄凶狼度不逃，妾身妾命比鸿毛。血凝白刃千年艳，名压青山万古高。
与君同朝三四年，清苦何尝设醪醴。岁时相见徒劳问，我尔俱贫情曷已。
人人争劝走淮西，莫犯翁翁按剑疑。我问平山堂下路，忠臣见诎有天知。
东西南北阅光阴，边意萧条老境侵。四府飞书惭过誉，数畴废壤愧初心。
东风无奈别离何，万里行吟海有波。惭愧口头禅唱好，梵天无力缚修罗。
已愁花落荒岩底，复恨根生乱石间。几度欲移移不得，天教抛掷在深山。
不须绣幕逐香车，小径春明玩物华。罨画溪添三尺水，催诗雨送一枝花。
人生七十古云稀，况复行年又十期。奕世未尝欺暗室，全身又喜遇明时。
垂老相逢海峤间，盈编珠玉破愁颜。清名岂籍郁林石，雅志常存仙奕山。
似痴如醉弱还佳，露压风欺分外斜。谁道花无红十日，紫薇长放半年花。
一时花草空傅玩，他日宝僚但饮醇。外直中通比君子，轮他光霁满怀春。
嘉祥美瑞不自惜，掇以遗我诚由中。甘芳胜菌滑胜乳，能杀三尸驱九虫。
杮叶殷红枫叶丹，空斋怀抱笑为官。却怜枕上连宵梦，曾到江南半晌还。
利锁名缰久若遗，无端犹尔浪猜疑。而今想在相抛却，正是茅檐稳睡时。
彭蠡两岸烟树依，中有陶朱钓鱼矶。饭餐虾菜常容与，手著鱼经无是非。
五老峰前白鹤址，昼眠扃门日清美。棋声流水古松间，忽然闻之雪堂喜。
草玄执戟空投阁，枕曲参军善闭关。只恐傍人足嘲讶，如泥烂醉不知还。
爽气浮空紫翠浓，隔江无限有奇峰。君如要识营丘画，请看东头第五重。
匣里青铜久闭藏，暂时相对转心伤。飞蓬欲化三秋草，瘦骨真成百炼钢。
九月九日望乡台，他席他乡送客杯。人情已厌南中苦，鸿雁那从北地来。
丛生嫩蕨粘松粉，自落干薪带藓花。明月清风旧相得，十年归恨可能赊。
身闲聊伴苍官语，诗瘦空惭笨伯肥。别后清言应亹亹，不知谈麈为谁挥。
烈烈丹心灭国仇，夭夭玉貌怒横眸。一身殉汝知无憾，莫信他人假自由。
少年怀宝谒京畿，又向明时下第归。蓟北莺啼春后满，淮南树色雨中微。
嘉陵江远望峨眉，满地残芦月上时。不管瞿塘风浪恶，小篷窗底自题诗。
燕市衣单遂却回，苍凉孤抱与谁开。未应不遇伤兹世，转为能閒惜此才。
祖武孙谋有源水，功名济美方未已。即今朝野属望深，简斋仙人真不死。
人海栖栖构一楼，残阳欲堕暮云稠。中年身手销将尽，倚槛湖山浩荡秋。
剡竹纫丝匠意深，冷然终日自成音。吾君方急民财阜，好助薰风入舜琴。
地气已应清瘴疠，岁华行复见阳春。久知樗散无他补，祗咏丰年慰远民。
本是飞仙号懒仙，研池日日起风烟。何人为惜清秋景，留伴山房看雨眠。
依稀南指阳台云，鲤鱼食钩猿失群。湘妃庙下已春尽，虞帝城前初日曛。
一别芳洲不计年，旧时攀折柳依然。故人似欲撩计兴，賸折梅花向酒边。
解组未能忘去国，听鸡无复候朝天。今晨相送情无限，潦倒空惭雪满颠。
春人梦春晨未醒，恐有春魂贴春影。魂边陌路杨柳稀，眠底楼台水天迥。
身同密课忙如许，力比菱枝劲几何。赢得襟怀潇洒甚，海天遥处一狂歌。
红锦山颠著醉眸，赤栏杆外数花头。烟中月下看不足，叶里花间睡即休。
帝好文似虬须主，盗夺鬼偷离复聚。珠宫玉函雷电护，犀辟尘埃芸辟蠹。
半斤雷火烧红杏，一滴露珠凝碧荷。锦帐中间藏玉狗，宝瓶里面养金鹅。
花传喜信灯如语，草就佳篇字欲飞。旧日声名刘夜坐，能传家钵似君稀。
城北胜游高氏馆，城南豪饮马公垆。而今唱遍家山破，肠断金陵主客图。
平生不喜作鹏抟，常伴寒螿语夜阑。一碗淖糜支日过，数椽破屋著身宽。
祖翁元是卖柴汉，今日无柴却可怜。去谒檀门好收拾，归来要接午炊烟。
葱葱郁郁日回环，入眼精神俱焕发。设从流派问源头，定是祖宗真骨血。
披云似有凌霄志，向日宁无捧日心。珍重青松好依托，直从平地起千寻。
抽毫作诔循遗教，分俸营斋托诡辞。我亦怜才非好色，料无人识有天知。
题品垂虹多古作，去来征雁带秋霜。三高千古英灵在，经过祠前菊正黄。
翁来谓有世间情，翁弃人寰一叶轻。白玉楼成金阙峻，步虚章就紫霄清。
冰心未得孤芳赏，肝胆徒劳众口呼。一醉朱颜全大局，沧桑何必问麻姑。
雪中独爱此花开，莫笑花飞委绿苔。骨里有香吹不散，明年依旧领春回。
书仙十阁壮儒宫，灵越山川实抛雄。岫柏亚香侵几席，岩花回影入帘栊。
卅岁蓬征偃鼓鼙，情怀空自向天题。慨慷呜咽吹将蚓，澒洞无垠付测蠡。
自来禽鸟不劳呼，爱听清音下绿芜。接地烟霞山作骨，浮天湖海水为肤。
民如蟹兮谁能聪，海水作兮号鱼龙。叹未殚兮乐未终，金母号兮汉旌红。
莫恃金汤忽太平，草间霜露古今情。空糊赪壤真何益，欲举黄旗竟未成。
袅袅柔风泮绿波，深沉甲馆已微和。新春玉带香罗薄，从此宫中乐事多。
桃李何须续后开，芝兰胜韵许相陪。先春莫道无深意，调鼎方知有大才。
湘娥故把玉钿留，能为幽人一洗愁。不似梅花枝干古，凋年寂寞暮江头。
镜湖清浅越山寒，好倚秋云刮眼看。万里尘沙卷飞雪，却持汉节使呼韩。
客自江南镇日酲，春风犹唤鹧鸪声。已知司马千金赋，难续文君一段情。
八月瞿塘到底翻，孤舟上得已销魂。幕中职罢犹趋府，阙下官成未谢恩。
半载飞蓬成底事，几钩新月误相望。夕阳又傍空山宿，杜宇声中入异乡。
和靖诗高千古瘦，逃禅画妙一生贫。劝君别换新标榜，莫靠梅花赚杀人。
寄傲南窗孰与俦，一帘佳色伴清幽。素心常想亲晨夕，瘦影堪怜共卧游。
寂灭性中随饮啄，渴饮饥餐无住著。不患寡而患不均，众生和悦因斯乐。
窗外青天两线交，文章拱手世贤豪。此地无银三百两，前身相马九方皋。
苍苍嘉木森千株，新堤步步穿芙蕖。移下蟾宫古丹桂，飞来海上真蓬壶。
一溪烟水渔乡后，万叠苍山月上时。竹杖芒鞋田岸久，稻花细细岁丰姿。
锄力丁男宜体恤，戈声甲仗戒粉挐。纵存地角无多隙，案吏犹谈报垦书。
杨梅泽国最荣昌，此岁移来入上方。造化想知偏借力，结成繁实胜江乡。
戈船诸校锦征袍，水战当场命客豪。万橹军声开岛屿，千樯阵影压波涛。
重阳已过始登高，垒块如山且自陶。霜叶照颜怜老丑，天风吹发助萧骚。
双马黄鞯白玉羁，蕃王遥贡立彤墀。圣恩俄许归天厩，内使牵来不敢骑。
披岚长啸和岩洞，衣汗未冷毛发知。贪奇甘恋足欲驻，拥鼻将返心还疑。
清新句为园生色，隽妙香从腕底来。惭愧班门思弄斧，高吟难继莫相猜。
系泊歌诗老岁年，坐看沧海变桑田。曾从艺苑寻兰蕙，偶过荒村听杜鹃。
超燕堂开一面春，却教寒畯亦充宾。西清班推名从前，南极躔中见老人。
岂惟吾辈忧艰食，更说军储傒屡丰。诏旨已闻汤自责，缺然谏纸疏由衷。
斜风细雨转船头，夜半波平带月流。行到下菰城畔望，水晶宫阙是湖州。
得閒缓步入芳丛，扑我吟怀是此中。深院春温天又午，小栏雨过日初烘。
吴岳晓光连翠巘，甘泉晚景上丹梯。荔枝卢橘沾恩幸，鸾鹊天书湿紫泥。
交游大半上青云，可使斯人竟陆沈。寒日乱山皆惨色，北风古木亦悲吟。
水碧衫裙透骨鲜，飘摇机杼夜凉边。隔林恐有人闻得，报县来拘土产钱。
泉界绿云供鹿饮，山留红叶待人看。前年已设登高约，早见孤亭耸翠峦。
长夏寒毡拥病魔，捲帘疏雨动高歌。纷纭末俗矜儿剧，突兀孤怀倚太阿。
俱摩坏壁寄千悲，新篇还挟雍门调。可怜朝市非故尘，恶札纷纷填石窍。
湖学先生归解组，安州司户老居家。皆因晚节无人用，陨涕临风为尔嗟。
赋罢江淹吟更苦，诗成苏武思何迟。可怜范陆分襟后，空折梅花寄所思。
与君同觉梦中梦，顾我长嗟山复山。何日方舟归里社，韦编应许试窥班。
万里江山图画开，锦帆归去记重来。好於仿佛烟云里，添个翩翩馹使催。
拂晓篮舆出蠡城，稽山照眼鉴湖明。千岩深处十峰好，万壑流中双涧清。
趣装剑懒从人借，谒庙香非为已焚。好对前山思节俭，夷齐饿死舜耕耘。
千载少似朱云人，至今折槛空嶙峋。娄公不语宋公语，尚忆先皇容直臣。
裁成片片尽六出，化工造物何其精。散乱狂飞若倚势，徘徊缓舞如今情。
僧衲西风囊有锦，禅心明月镜无台。我闻空谷脊梁硬，多得名流青眼开。
离丛并长对禅扃，乍见翻疑是一茎。我恨兴师居隔郭，他生愿似此君生。
瀛海分明不受船，三山漫与十洲连。鸾飞鹤散惊千里，月迥星疏共一天。
故庐归客不胜愁，可是人间晚立秋。收潦水清如可待，无穷蛭螾看沈浮。
葵苋登盘酒可赊，岂知扶病又离家。朝行打岸涛头恶，夜宿垂天斗柄斜。
情生情死亦寻常，最是无端杜丽娘。亏杀临川点缀好，阿翁古怪婿荒唐。
合好须凭曲米春，分甘那暇问醨醇。遥知北海招嘉客，共贺东床得好姻。
昔结精庐在半崖，苔扉无主阖还开。近闻有虎为看守，应是防闲俗子来。
鬼神亦要民心乐，山谷聊舒世态颦。最好今宵天上月，安知时事有陈新。
解印全吴二载馀，近来人楷事何如。寻真遍赏台山后，假道行观雁岭初。
雨巷幽深入画图，依稀得辨旧京都。初秋院落涵清气，满架葡萄缀紫珠。
梦幻吾身是偶然，劳生四十又三年。任夸西掖吟红药，何似东林种白莲。
朝无滥吹终逃郭，性有真愚敢望回。隽老裁篇褒意重，远分江汉濯馀埃。
小队旌旗空外出，层峦刁斗日边繁。居然爽气来杯勺，避暑无论河朔尊。
荣销枯去无非命，壮尽衰来亦是常。已共身心要约定，穷通生死不惊忙。
解颐诗训忆趋庭，四十专城发尚青。屈指世间无此乐，路行争看老人星。
关心弟妹无黄犬，入梦江湖有白鸥。别后故人相念否，东风应倚仲宣楼。
养来鹦鹉觜初红，宜在朱楼绣户中。频学唤人缘性慧，偏能识主为情通。
六法精研轻且清，佳章四壁助吟咏。玉箫金琯和时令，千万芙蕖绕门竞。
诸公可叹善谋身，误国当时岂一秦。不望夷吾出江左，新亭对泣亦无人。
紫诏密尝符夙梦，朱轓果见抚斯民。故家未有如公者，自致勋名侍帝宸。
安心元放何劳捉，闻道柔奴已不颦。寄语故人宽见念，危时端拟一生贫。
出处年来恨不齐，一樽临水记分携。江湖咫尺吾将老，汝颖东流子却西。
碑头字识开山偈，炉里灰寒护法神。汲取清泉三四盏，芽茶烹得与尝新。
德行屈指数寥寥，身罪盼将功抵消。过忒休教犯天怒，圣陵再望赦恩遥。
交到忘形敬益加，古稀当更惜春华。长身早食六年粟，合手曾栽四县花。
落花庭院春都尽，芳草池塘梦未成。明日早晴须出郭，角巾柱杖省农耕。
往事唏嘘枉断肠，姑胥台古草荒凉。争先莫把熊夷辱，振旅徒传柏举强。
清水一段出万壑，越玉五重陈两厢。美人去作诸侯客，几年薖涧筹行藏。
渡杯祇恐鱼龙觉，施食还怜鸟雀争。天上人间尽调怅，与师惟有證无生。
最爱山居不动埃，梅花如雪满墙堆。晴岚纸上弄开合，云影徘徊入砚来。
父老巷视儿童奔，俱言神仙来试人。愿孺宝此贻诸昆，后有优孟能称孙。
侍郎将命出金銮，中使传宣左右欢。关内官曹迎使节，汉中父老识衣冠。
主盟坛坫谁牛耳，载酒江湖旧雁行。寄语执经诸弟子，莫争门户苦参商。
自卫区区亦甚勤，刳肠剔柱奈何人。若知射影能相惧，应学含沙得保身。
自许良辰偏有感，不知清唱遂无俦。比来酒所闻相忆，对倚层城近此楼。
桑海千年原可续，蕉园一炬不堪闻。蚍蜉撼树休相讶，狂瞽如今尽论文。
寒蕉拂拂与窗齐，老碧新香坐欲迷。一钵软烟梧子饭，半锄凉雨菊花泥。
曼倩宜分此日桃，安期莫诧他年枣。何烦更采石斛花，巳觉容颜不枯槁。
黄团渐繫磊砢影，玉局惟馀腷膊声。此日仙翁对童子，何时著我觑亏成。
一榜云龙标杰士，双辉珠玉竞芳名。南宫再捷应簪笔，莫但随班听漏鸣。
嫩蝶怜芳抱新蕊，泣露枝枝滴夭泪。粉窗香咽颓晓云，锦堆花密藏春睡。
豪杰何心後世名，材高遇事即峥嵘。巴东诗句澶州策，信手拈来尽可惊。
兹山郎当未足道，谁为此名乃予儆。汪生汪生几误君，使我临风发深省。
剪彩不香难作实，垂丝著石便生儿。莫轻小草沿幽僻，也有凌霜傲雪姿。
旋转玑衡运化枢，嗣皇袭六待耆儒。斗南誉望俱难匹，邺下才华旧不孤。
君逢盛世为蓬客，我向天街振布衣。流水高山千里共，手挥鱼雁作金徽。
一篙乱石流偏急，十里飞沙路已殊。有客欲归归不得，晚鸦空向隔村呼。
江上方期与君遇，何意遇君祗诗句。得诗喜与得雨同，笔端兀挟风云气。
苻坚陈乱丘山摧，夜闻鹤唳犹惊猜。莫轻赤壁一炬火，曹瞒气焰随飞灰。
愁喉欲斮仍无着，春脚忘疲又却回。流水东西思不已，逝波昼夜老相催。
客里匆匆二月春，梅花开后柳争新。西湖不待清明到，早有寻芳拾翠人。
锦袷胡儿黑如漆，骑羊上冰如箭疾。蒲萄酒白雕腊红，苜蓿根甜沙鼠出。
庾岭香腮想未真，东明才见一枝新。阳和衣被风花卉，繁杏夭桃次第春。
太华耸天如剑立，黄河蹙野似军行。栖迟自忆衡门后，可是登楼不称情。
蒙蒙膏雨远空迷，点滴圆纹水绕堤。柳带喜如和醉舞，花房愁似宿妆啼。
宅比柴桑多种柳，门通苕霅可浮家。客来随分能供具，扫箨煨铛与试茶。
碧瓦丹棱转盼成，一亭聊复寄闲情。人如水墨画中立，山向芜尽处山横。
醉猩耆酒少乃劲，狡兔饱霜工媚妩。磔残鼠须肯收录，剥落鸡毛谁比数。
独闭柴门木石亲，诗筒剥啄不妨频。青灯风雨多离梦，白发江湖少故人。
梅花耿耿冰玉姿，杏花淡淡注燕脂。两花相娇不相下，各向春风同索价。
泽国芦花满野霜，寺桥寒月照苍苍。不堪夜泊钟残后，落尽秋声雁几行。
春官宗伯鲁诸生，翰苑纶闱占大名。一代典谟资润色，满朝文物仰悬衡。
少年结客长安城，妄喜纵酒一章程。支离老去一茅屋，枕书卧闻长短更。
虬髯一局棋输却，龙吻双泉血洗乾。走马客来无事日，城西碧玉几回看。
衣冠凉薄说端严，为到贫时解养廉。京洛家风今尚在，宗王恩礼旧曾沾。
早春风雨暗江干，羔酒狐裘不敌寒。输与蒲龛深袖手，一炉真火养金丹。
愁弹短铗成何事，力挽狂澜定有人。绿鬓渐凋旄节落，关河徙倚独伤神。
百步阶头长进步，南屏堂上立移时。明明万象森罗处，争鍜炼雕镌费我诗。
堂标野趣岂虚传，坐看朝岚与夕烟。支迳萦迂斜傍竹，幽池清浅倒涵天。
豪情二字岂能无，过往艰辛休在乎。五口仍须谋口腹，两肩尚喜戴头颅。
日月往来苍翠杪，烟霞舒卷画图中。琼台礼罢笙箫歇，万壑松声自羽宫。
矗矗危岑映赤霞，难将景色自矜誇。洪涛夜火连江夏，大冶天风炼女娲。
平明剑珮罗东阁，大字满行书德业。谒者长言告紫宸，感召一庭和气合。
火宅煎熬不自由，就中涝漉几沉浮。翻身得入清凉国，也合甘心喫水休。
故人相别岁时多，日欲为书奈懒何。犹喜个中无间断，西轩云岫碧嵯峨。
醉倒南山卧白云，满天诗思不胜春。黄鸡白酒真堪乐，谁道蓬蒿有此人。
要使清风激懦顽，饿夫宁死首阳山。当年若食周家粟，未必名重万古间。
天清海静晚晴空，潭底嫦娥妙化工。半定半挥云母扇，或开或合水晶宫。
舟停渔浦犹为客，县入樵溪似到家。下马政声王事少，应容闲吏日高衙。
虎龙铜汞庚辛鼎，大小龟蛇太乙坛。烹鍊一丸飞五彩，上天消息不为难。
灌园路僻苍烟晓，洗耳滩长碧溜春。此地敢言逃楚相，他年终拟作尧民。
年来怯近最高层，一塔摩云愧未凌。桃汛方生花尽落，春心渐老齿犹增。
乍暖小楼锁好梦，觉来睡意和春浓。莺声历历明窗外，山在苍茫落照中。
凤笙休向月明吹，肠断更无疑。闲梦远，南国正芳春。
三万里河东入海，五千仞岳上摩天。遗民泪尽胡尘里，南望王师又一年。
清阳玉润复多才，邂逅佳期过早梅。槿花亦可浮杯上，莫待东篱黄菊开。
血枯白日凄残綵，肠绝终天咽断机。共道象贤还死孝，风前双吊鹤来飞。
白龟窟里夫妻会，青凤巢中子母圆。提挈灵童山上望，重重叠叠是金钱。
沉沉心事北南东，一睨人材海内空。壮岁始参周史席，髫年惜堕晋贤风。
十五年前即别君，别时天下未纷纭。乱罹且喜身俱在，存没那堪耳更闻。
皇帝万年天统在，人臣八柱地轮回。西戎虎旅初传箭，南粤蛮王又筑台。
手种梅花伴曲廊，蛮风瘴雨损年芳。乍看蕊大含春思，渐觉枝繁带晓霜。
闽中父老白髭须，老子风流记得无。昔日郎君骑竹马，如今使者驾轺车。
风棱玉面耿无尘，铁脊今成老大身。莫怪一身多崛强，渠侬元是石心人。
潮平天阔开诗境，宜著幽亭俯碧浔。閒许钓徒分半席，静饶沙鸟占全林。
尔来百多六十载，民得平土趋耕农。只今令尹亦公辈，惟有善政希高踪。
日日风吹虏骑尘，年年饮马汉营人。千堆战骨那知主，万里枯沙不辨春。
雪霁千门旧路微，曾传玉札上林飞。行归紫塞和霜断，影度银河带月辉。
东倚扶桑共结邻，轻舟长载日华新。夜来风雪连天地，信有寒江独钓人。
宿粉栖香乐最深，暂依芳草避春禽。晚来风起还无定，舞入梨花何处寻。
海水直下万里深，谁人不言此离苦。日惨惨兮云冥冥，猩猩啼烟兮鬼啸雨。
王屋大行从艮止，北溟南海谨坤先。行藏悉是乾龙体，要得无惭只有渊。
建隆乾德开王业，温洛荣河厌虏麈。倘得此生重少壮，临危敢爱不赀身。
羽管慵调怨别离，西园新月伴愁眉。容华不分随年去，独有妆楼明镜知。
寒响萧萧已满枝，冷香不放小船移。总宜酒散笙歌歇，睡彻玉楼人未知。
小隐何年荻扁来，阳城湖畔草堂开。团蒲曲几凝香寝，町疃芳畦瘿石台。
少年工制独称奇，绝似灵芸夜绣时。笑语楼前争乞巧，伤心无复见穿丝。
谢客风容映古今，发源谁似柳州深。朱弦一拂遗音在，却是当年寂寞心。
底处人间无骇机，超遥且喜谢招麾。千年涧底孤松秀，万里天边独雁归。
乡园是处有花芳，不敌深山老萼香。十载交游填上国，一朝文字榜都堂。
苍烟漠漠石粼粼，坐倚山颠瞰水滨。开阖波涛专阅世，春秋风月不愁人。
莫道睢阳覆我师，再兴唐祚匪公谁。流离颠沛义不辱，去就死生心自知。
兰树阶庭偏美色，菊萸篱落好餐英。三朝容鬓安车日，岂逐终童更请缨。
乍解馀酲梦未深，空斋独拥夜沉沉。香销篆缕迷无字，月吐波珠淡有心。
回途莫守寒岩草，岩前枯木春风到。玉颜年少满头霜，花落花开不知老。
南国好偷夸粉黛，汉宫宜摘赠神仙。良时虽作莺花主，白马王孙恰少年。
我所思兮隔秋水，天吴翕忽蛟螭翔。佳人佳人蹇谁与，爱而不见心衋伤。
莫望池口浪接天，羁怀沉迷衾枕前。老船荡雪橹声涩，破釜煮粥蔬味便。
花影撩为衣上云，澹黄斜月似斜曛。远天无翳山都白，密院多香鸟亦醺。
寻枝逐派遂忘返，痴儿失路迷西东。岂无达者为拈出，抉剔众瞽刳群聋。
龙马负出卜世图，王敷万叶春有余。走问南箕天永久，莫计后天难老寿。
小楼灯火夜青荧，风撼梧桐客梦惊。谁家更理琴乌曲，误听壁间丝竹声。
异彼肥厚身支离，我每读之甘如饴。子房毕竟帝者师，词必已出阮退之。
侯家阴洞带流水，纱帏白昼凄风起。美人冰盘荐朱李，道上行人多渴死。
命意从谁问六合，诗情可自动三巴。沱边芳草年年绿，烟霭归飞隔岸鸦。
寺藏岩腹蟠地轴，塔据峰巅立天柱。棱层石栈斜瓮玉，缭绕溪流缓萦组。
白门烟雨供凭吊，黄石功名付泬寥。碧水自流人自去，更谁指点授书桥。
昆明东北龙城起，迢递烟云鸟道通。六诏分符州最近，三湘移牧秩还同。
惯采药苗供野馔，曾书蕉叶寄新题。古贤犹怆河梁别，未可匆匆便解携。
斗酒未乾诗百篇，篇篇奇气走云烟。自从捧砚脱靴后，笑看唐家万里天。
冷砚欲书先自冻，孤灯何事独生花。使君夜半分酥酒，惊起妻孥一笑哗。
鸳鹭簉班琼作佩，谋谟协赞铁为心。只今四海文同轨，笑我无能雪满簪。
更无清兴在杯觞，不用蒲葵扇自凉。月色静时山鹤叫，一庭秋景藕花香。
有犬斓斑受摩抚，与人习熟无猜疑。梳妆淡薄服制古，如见永徽贞观时。
峨嵋山下水如油，怜我心同不系舟。何日片帆离锦浦，棹声齐唱发中流。
岂为傥来轻有动，但能恬守即安贫。相期厚养忘多欲，莫似豚蹄祝满囷。
珍比华琳才出璞，綷如孔雀乍开屏。咸宾纵足昭文轨，尧舜还惭歠土铏。
问君身世欲如何，付与渔翁欸乃歌。未酩酊时须酩酊，得磨驼处且磨驼。
巉岩恶面插苍须，中道时时自笑呼。但怪佯狂轻去俗，果闻高论足开余。
海燕西飞白日斜，天门遥望五侯家。楼台深锁无人到，落尽春风第一花。
桃花关外看红雨，杨柳堂前坐绿阴。今日窅然忘此景，断碑残碣尽伤心。
尚有荒江庙貌留，同时淮将已无俦。鼓鼙今日思应晚，萋菲盈庭死亦休。
身游大士毗耶境，目尽湘东返照中。佳处未能频驻屣，此行寻胜亦匆匆。
风雨床空坐独阑，分襟两见岁华残。萧条鸥鹭江湖阔，寂寞宫商草树寒。
叨尘黄阁值明时，推挽英髦愧力微。海上相逢颜愈渥，箧中谁谓出无衣。
易林律本君须寄，月窟天根语未圆。问讯难兄无恙否，相忘千里各瀛壖。
传家诗学在诸郎，剖腹留书死敢忘。背上锦囊三箭在，直须千古说穿杨。
偶见喧威唯起浪，未能挡日枉为峰。万般做作君休管，但守岩岩磊落胸。
知公原是功名人，看罢握手同悲辛。镐京洛邑在何许，漠漠秋风吹虏尘。
驽骀嘶叫知无定，骐骥低垂自有心。山上高松溪畔竹，清风才动是知音。
畴昔随班舞御香，如今忍冻坐山房。台云谁取书黄瑞，宫日空舒刺绣光。
孤鹜行藏忍独飞，心期比翼屡相违。江头一渚看兰芷，却又清霜著羽衣。
休休早稻已焦卷，晚稻摇风更可怜。枯尽百源无一滴，老龙何处卷云眠。
才见西来又见归，子陵台下水烟霏。停桡应为一回首，笑杀京尘满客衣。
止酒正似塞决河，厚积薪刍傅砂砾。坚牢不使见蚁漏，一线才通便奔激。
冷艳不同桃李笑，幽情肯惹蝶蜂忙。霜禽错恨韶光晚，碎语枝头怨夕阳。
怀仁辅义戒阿谀，万古先生两句书。长往不来安有此，如知王佐在樵渔。
不嫌华发称遗老，犹冀馀年看太平。从古文章家鲜继，弓寮自可主齐盟。
楳埜先生子象贤，向来心印得单传。谚云蜡烛真明矣，罚止蒲鞭亦肃然。
象箸偶存遗样短，琼林才拆冷光寒。如何且缓雕觞荐，留作青林虎豹看。
檀板拍残山鸟怨，画衣熏散野花香。黄垆自古消红粉，为尔临风泪万行。
诸佛未尝违众愿，上苍宁不悯斯民。诚烦仇览登山履，为扣岩前彼上人。
陇麦廉纤如妒客，庭梅清瘦欲惭吾。近臣喜遇正元瑞，拟颂丰年达上都。
遹子挟册于于来，时与乃翁相论难。但令歆向竟同归，门前藉湜何忧畔。
疏落南天墨影浮，不需神话与情仇。蛇心春醒默相伴，薄雾幽然遮碧眸。
朱轮绣觳车声接，玉勒金羁马首骈。一曲云谣飞圣藻，万方歌仰尧天。
防风髑髅混沌胎，微窍可凿通天台。风雷下驻木公驾，掌上黄河一丝泻。
何曾留得堂堂去，但见阴寒触眼来。神幡剑立无风动，佛齿金坚应手灰。
罗绮山前捲旆风，夜游车马画中。落梅已恨青春减，投辖那忧碧酒空。
岁月尽能消愤懑，寰区那更有知音。长安冠盖皆涂地，仍喜先生葬碧岑。
独立溪头怅望时，高人遗我送春诗。不知春色归何处，月落空庭费梦思。
柳下分攜须影苍，好风吹梦过都梁。诸蛮帖化花阴静，一骑飞尘荐墨香。
神识苟能无挂碍，廓周法界等虚空。不假坐禅持戒律，超然解脱岂劳功。
先皇教善敞东闱，菲德承宗赖庆晖。为感储筵惊岁月，因瞻台像驻骖騑。
山逢佳处肩随轿，眼落閒时袖出编。随后担夫亦殊俗，花筐酒榼两头县。
一世因缘笔已落，何曾眄顾人忧乐。吮毫削牍既呵成，腹诽廷争皆妄作。
圆结都来曜日光，玄珠应感必为祥。若悟一真能自守，始知大道隐非常。
简斋以诗冠两都，鹤山以文擅江东。兹溪僻在万山底，辽绝安能来两公。
鹤兮鹤兮何郁郁，我知尔是冲天物。芝田就养孤高情，瑶池洗出神仙骨。
正气凋刓运自移，龟迁马渡复何为。休夸魏国勋名重，终觉晋阳大业危。
侧身西望对须弥，铃铎声高白昼迟。绕槛风云连海岳，近人星斗界华夷。
小阁疏棂春昼长，沉烟半穗弄轻黄。老铃略不知人意，故故搴帘放出香。
座外群龙好舞戈，南征江海北争河。别来大国成焦壤，何处名山可烂柯。
不稼深知素食非，他乡还种菜成围。咬根我辈原当肉，抱瓮人谁解息机。
一旦归舆赋随初，吾道虽南马首北。仲尼归鲁是何年，泗水泉林并增色。
雕镂出手总玲珑，颇费三年刻楮功。鸾竟能飞虎能舞，莫夸鬼斧过神工。
楼头画角催残日，城上寒鸦噪晚风。井径萧条人不见，又随潮信度江东。
夜听萧萧未涨溪，朝行滮滮已成泥。可怜鸠取招麾速，谁似云知出处齐。
蕙帐烟凝昼掩关，落花时节雨阑珊。客来惊起还乡梦，绕屋春风绿树寒。
阗阗扰扰晚来閒，独倚危楼一望间。挈榼漫沽村市酒，开窗正对夕阳山。
风拂榆槐晓角鸣，筑坛选将命专征。飕飕羽箭穿杨巧，猎猎云旓耀日明。
三字当年狱铸成，不堪回首祗吞声。散沙莫合难申辩，孤掌徒擎憾未鸣。
空山玉蕊照琼瑰，到处寻花共往回。欲识春风最奇处，试来同看雨中梅。
嫩柳行边行未匝，落梅香裹立多时。一杯径醉归来晚，江上伶俜瘦影随。
青编有补曾无损，白璧难全易作瑕。欲下凉帷玩真味，莫将丝履染尘沙。
荆山美玉奚为贵，合浦明珠比不得。借问谁人敢酬价，波斯鼻孔长三尺。
吹香水榭荷钱叠，揖客春风柳眼青。但得会心何必远，桂湖觞咏即兰亭。
悬知回日彩衣荣，仙籍高标第一名。瑶树带风侵物冷，玉山和雨射人清。
绿绨传诏天下畿，驿驭骎骎拥使騑。境上人瞻司马节，里中书耀买臣衣。
窥塞辽金思抵隙，当朝洛蜀莫相倾。戎行统漠归还日，多鸡倘能众意乎。
磔磔寒禽无定栖，纤纤小雨欲成泥。松呜汤鼎茶初熟，雪积炉灰火渐低。
赴官并出江湖上，讲学联居海岱中。会合尤嗟别离促，音书何似笑言同。
背如刀截机头锦，面似升量涧底泉。铜雀台南秋日后，照来照去已三年。
长天杳杳道冥冥，一土孤风达至精。云若有心应有著，鱼缘轻饵是轻生。
是间南极老人星，乔木修篁亦有情。直向朱明为后殿，不随黄落入秋声。
昔年言路记同游，回首那知岁月流。已叹数公随物化，却欣二老与余留。
羡君金玉好弟昆，况有百年闾里恩。浮名于世已无欲，此事向我当深论。
蚊雷聚响震三台，多少吟情被折摧。满架诗书垂老别，一天风雨突如来。
年芳经雨能几许，客愁得暖不肯融。眼看乳燕行已哺，手种小桃随分红。
一溪遥绾数峰青，与世无争境益宁。百草迎风摇自在，无人踩践惜温馨。
先生老态似枯禅，解后东风也欲颠。才雨便晴寒便暖，四时佳处是春天。
身闲最怕俗间忙，夜短仍妨睡思长。戍柝传更催曲枕，领舆将梦踏黄塘。
忍问海涯流恺涕，只今俎上寄痴顽。南朝台观鸿飞处，忆泣兴衰挟往还。
别後与谁同把酒，客中无日不思家。田园知有儿孙委，早晚扁舟到海涯。
一丸才过高松顶，屏风乱泻虬龙影。摊书不用青藜然，碧空自有明珠悬。
偶然抒兴倚新声，行间底事愁堆积。憔悴容华意未慵，每缘诗酒寄情棕。
槿花开放水田角，槲叶斜压山樵肩。留亭倘得最佳处，殊胜归卧蓉江边。
但愁数罟损鳞鬣，未信长堤隔涛濑。濊濊发发须臾间，圉圉洋洋寻丈外。
瀛洲有诏翊储宫，妙选欢传有古风。鹤禁共看周八士，狐裘记取国三公。
蔽空蚊阵闹黄昏，伏鼠伤烦早串门。懒犬恹恹垂片舌，闷雷隐隐隔山村。
先声霹雳挟仁气，父老欢呼胥吏肃。莫思莼菜赋归欤，天上要公调鼎餗。
独安蓬荜悬游子，每见亭台易主人。翠壁放歌林屋晓，黄柑酿酒洞庭春。
挂冠湖上遂吾初，扪腹消摇适有余。羹煮野蔬元足味，屋茨生草亦安居。
天寒频岁无飞雪，地煖连朝有积阴。万径千山踪迹外，踌躇足力咏投簪。
云昏雨涩草堆碧，四野荒荒人迹疏。深山扶携皆露处，骨肉荡没况室庐。
酒中有圣曾何敢，醉里寻乡自不辞。柳絮因风佳句在，报君已负一年期。
共说神宗驾幸时，侍臣朝立碧云墀。因看秃发龙衣像，向揖西来面壁师。
一枕更阑客梦回，冰声犹作浪声来。并刀曾剪松江水，更欲从渠为剪开。
北风吹雁数声悲，况指前林是别时。秋草不堪频送远，白云何处更相期。
长空淡淡如云扫，暮过田家风物好。耕犁倚户寂无人，饥牛卧啮墙根草。
东方风回春山道，趁暖行歌霁华早。溪源露歇逢药苗，石径烟轻掇芝草。
逃禅早结栖云侣，问字常开读易轩。海内旧游零落尽，倚天弹剑向谁论。
几年静镇绝喧嚣，百吏承风服教条。惠养疲羸深保障，搜延英俊盛旌招。
稽山道上多名迹，万顷湖光衬山色。云蒸雾集累千年，屈指风流几人物。
尊前一醉莫辞频，三万场当岁十旬。况有好诗能泣鬼，宁无妙画可通神。
黄发年中知老大，白衣丛里识公侯。相逢为问来秋事，笑指青云一点头。
公既爱閒常隐几，我方疮楚未持杯。涧梅点点从教白，春到章泉花自催。
东风十里草如毡，乘兴遨游水竹边。马上诗情村店酒，买春不吝杖头钱。
卓然孤峙郁崔嵬，地老天荒剩此台。一阕愁词公竟去，双江胜迹我重来。
向时鱼服赋来归，果见龙腾破壁飞。暂息辽东怀未展，回看赤县事终非。
玉笋头边懒押班，汗青笔削更重刊。直言何管雷霆怒，清节不知冰雪寒。
两竿苍玉何年植，潇洒当轩伴寂寥。终日看来吟不足，有时倚处醉微销。
丰城剑出应双跃，罍观缘多目独居。待尔他年拂衣日，看予渡海跨青驴。
贱子曾尘国士知，登门倒屣忆当时。西州酌尽看花酒，东阁编成咏雪诗。
游蜂声沓晨衙退，细篆香萦碧线长。已约邻家来小饮，是中容得次公狂。
昏昏雾雨暗衡茅，儿女随宜治酒殽。便觉此身如在蜀，一盘笼饼是豌巢。
酒杯光动柳梢月，衣袖凉生芦叶风。露坐夜深醒似困，钓船人语过湖东。
自怜旅舍亦酣歌，世路无机奈尔何。霄汉逼来心不动，鬓毛白尽兴犹多。
遥望残阳落故墟，更传烽火遍州闾。绿沈渭亩临溪竹，香散文园满架书。
尘缨快濯四桥水，曳履却上三高堂。欲按新图买渔具，短蓑篛笠混行藏。
风光天上倍常殊，花压阑干昼影舒。虚几自临中令帖，明窗时展大家书。
荣养已为人子范，清规还作女流师。彩衣更戏兰阶下，遥想慈颜笑解颐。
风流颇与前贤俱，文力犹健斑生须。天地大矣偶相寄，三物一身游有馀。
生平不作温饱计，岁晚宁愁衣褐无。一夜娇儿啼彻晓，始知寒色已侵肤。
衡岭云开去路长，名山芝术气芬芳。多因采得逢仙子，乞与延年第一方。
何如得此清峭干，本与雪霜争气象。旧谷遗根未陆沉，末年遇主成真赏。
自爱群凫将子去，却疑双鹳见人飞。西郊风物晴还好，谁共看云兴不违。
风雨潇潇满赣江，携朋载酒附禅窗。蓉花夹道迎人醉，诗韵分题未我降。
苍髯野褐予甚古，萝月桂风谁为贫。当户蛟龙森汉柏，隔江鸡犬隐秦人。
昼日追凉到冷泉，晚风呼酒醉湖边。醉中兴懒休归去，试叩丹舟借榻眠。
虎看丹灶多年火，树挂诗瓢几度花。小草尚惭曾出洞，至今猿鸟怨烟霞。
何须问我道成时，紫府清都自有期。手握药苗人不识，体含金骨俗争知。
棱层不隔梅花岭，万里相从识两翁。却怪牧牛亭下路，石麟咫尺卧秋风。
书生元不信禨祥，老去无端虑事祥。白发社巫云日吉，明朝渫井更苫墙。
百千诸佛在何居，黄鹤楼诗锦不如。问汝秀才题也未，一篇题取莫踌躇。
西塞鼓鞞山岳震，东郊羽檄海波飞。传闻有诏颁南服，早晚阳和斡化机。
故教奇节付丹青，未必英雄非粉黛。圣德珠还古未闻，佳人玉碎今难在。
安得血流才五步，宁知手厉已三年。平林新市诸豪杰，莫倚横行党数千。
天近凤城瞻帝座，云迷鳌海接蓬莱。登临谁会迟留意，共折梅花更一杯。
故园一别梦难圆，空对东流哭逝川。水库涛声犹是恨，山城春色早成烟。
剥琢应令稚子疑，雀门风雨昼凄其。能如五日张京兆，又作当年柳士师。
顽石连卷裹绿苔，人传桑苎手亲开。谁言天地无情物，却解殷勤唤客来。
天恩有庇容团聚，家训无须旋卜邻。杯酒献酬更祝颂，不须黄老拱星辰。
鲁殿岿然在眼中，瓣香天籁属吾翁。编年金石春秋例，大布衣冠魏晋风。
碧天楚蜺蜷云语，青树秦鸾贴雪翔。迎送未须弹古瑟，过风钗佩极琅锵。
家山疑在望中青，征马萧萧此暂停。屈指过江南北路，还过百二短长亭。
虎塞风云自壮怀，诗坛尤见不凡才。至音忽作锵金发，急笔宁须击钵催。
忆从年少即问医，独身偏得父母慈。日视颜色察饥饱，口虽不语知心悲。
花满琼筵酒满卮，双星嘉会我将离。那堪谪宦逢秋日，况复他乡别故知。
睡觉邻鸡已再啼，蓬窗灯暗雨凄凄。东家蹇驴不用借，明日门前一尺泥。
一脉寒流两岸冰，断桥无力强支撑。忘机羡杀沙鸥好，不省人间有战争。
筑成金屋贮阿娇，桂岭漓江雁拔毛。纵使断头终不悔，与卿相待奈何桥。
一日吟成九首诗，旁人都爱少瑕疵。直须作到无人爱，始是我诗长进时。
二远相知是昔年，此身长寄礼香烟。绿芜风晚水边寺，清磬月高林下禅。
红旆飘飘夺晓霞，御筵相送出京华。仲尼俎豆真儒者，郤縠诗书属将家。
云水天涯汗漫游，高情何必羡封侯。一囊书剑关山月，满箧诗篇风雨州。
朱陵未改心犹壮，画舫重归路已遥。三十六骑平朔漠，而今何只百班超。
一人理国致升平，万物呈祥助圣明。天上河从阙下过，江南花向殿前生。
云根障底暗泉流，莲花瓣中莲叶舟。直疑分出君山酒，夺得头杯不肯休。
棘堂清峻逼云霞，万户蜂归静不哗。昼永角声催具草，夜阑灯灺诧生花。
未知婚嫁何时毕，安得帆樯自此还。烟树怜人频望远，一丛东北隐乡关。
物我同观从混俗，见闻俱泯似逃虚。古来豪杰几先定，肯向迷途错驾车。
花台似涌云中出，仙袂疑从岳顶行。綵槛雕阑闲倚遍，九霄长送凤凰声。
心源落落故难合，笔势翩翩想绝伦。记取濠梁断金语，三山好处是传真。
当场英气安在哉，千年绝景藏蒿莱。地祗监护待贤者，栏干倚遍倾金罍。
秦关落叶最飘零，一片离声不可听。雁断清霜瓠子渎，莲沉细雨锦帆泾。
不梦华胥仍不醉，灯青室白自高眠。频闻乾叶下空砌，遥认征鸿唳远天。
金沙堤上愁为别，一片孤帆度江浙。若遇三衢见故人，为言白发镜中新。
三水萦回一草堂，万竿脩竹戛琳琅。黑甜窗下无人问，可信神游到燧皇。
珠箔金钩对彩桥，昔年于此见娇娆。香灯怅望飞琼鬓，凉月殷勤碧玉箫。
圣节王春待早朝，禦寒裘帽换金貂。微臣一体覃恩被，愿献春台玉灼调。
寻常莲幕知难近，邂逅弦歌岂易为。若见赵舒烦问讯，晚禾方得雨垂垂。
看看地列千机锦，冉冉风传百和香。人事不如春事好，芳菲徒自满河阳。
每惜玄珠轻抵雀，肯将长铗叹无鱼。行藏自有床头易，漫向成都问卜书。
凤凰山下凤凰城，辇路凌霄遡紫清。秋入九天风露冷，云藏五玉佩环声。
粉蝶耽香梦正迷，黄峰和蜜计何痴。小轩无事谁如我，卧看杨花点砚池。
蛮花簟冷春气分，午醉醒寻野寺门。黄落远林供倚杖，却疑残照是朝暾。
踌躇直拟长来宅，取次都堪小结亭。谩酌三杯求一醉，终然心事独醒醒。
白鹤峰前煮凤芽，青衣道上烧婪尾。后来好事强描摹，遂把风流付才子。
桦烛金炉一水香，龙潭胜事入高唐。我来已落沧桑后，裙屐风流付夕阳。
坐疑吴会无复有，扁舟屡出凌涛渊。今秋复入径山寺，势压众岭皆摧颠。
自恨寻芳到已迟，往年曾见未开时。如今风摆花狼藉，绿叶成阴子满枝。
未放翠禽呼梦觉，待教黄野纵鸾骖。行当看我飞云顶，并取春魁压斗南。
辽天月借三秋白，陆地莲开十丈红。妙手信能移造化，速宜归去补苍穹。
薰风吹绿江南梦，香海留青劫后灰。旷代骚坛何寂寂，不辞献佛借花来。
驿使何曾寄岭梅，古藤花下小徘徊。无名异果自成树，没字残碑半是苔。
倦来不觉良宵短，明发从教去路长。但愿两藩民物阜，不知何处是他乡。
频闻戎马惊溪獠，一卧江湖逐楚狂。不为雁声催岁晚，月明随处有沧浪。
捐情老始学忘情，不谓林花雨后生。黄蝶晚阳盘草地，片时闲立便多情。
江北不如南地暖，江南好断北人肠。燕脂桃颊梨花粉，共作寒梅一面妆。
高堂老人念儿寒，儿念老人不得眠。殷勤祝付送书雁，为传片字报平安。
记得青岩载酒时，僧窗吹雨夜檐低。如今共踏南豅路，却说青岩看木犀。
橘柚蘋婆南北实，禾黍油油土膏泽。伟大先民此血食，魂兮归来我祖国。
往闻南纪百战场，腥风杀气吹湖湘。只今江汉俱练静，棹讴杂发行连樯。
数亩荒烟山寺白，半竿残照短墙黄。故园择木知何处，客路闻啼秋思凉。
长贫自笑杯无物，偶饮方知叶有名。今夜久开读书眼，枯肠一片索诗声。
秦时明月汉时关，万里长征人未还。但使龙城飞将在，不教胡马度阴山。
徐侯笔下波涛宽，新诗示我清且闲。谁能辛苦学饭颗，格辙已到元和间。
春晚落花余碧草，夜凉低月半枯桐。人随远雁边城暮，雨映疏帘绣阁空。
暖醉寒醒各自奇，千花谁是复谁非。燕支浓透春风面，翡翠新裁生色衣。
蛋壳竟能刻成画，惊人绝技实堪钦。论功差胜屠龙术，可惜良工苦用心。
一箔珠帘掩映垂，房栊清染麝香枝。佳人盼影横哀柱，狎客分光缀艳诗。
江湖浪迹多愁思，沧海横流有已时。霜霰虽严松柏翠，未应负却岁寒期。
北山之麓有奇观，景绝人奇乃无间。赋非雕虫句有眼，千古雄姿想萧散。
先帝天马玉花骢，画工如山貌不同。是日牵来赤墀下，迥立阊阖生长风。
酒酣非想亦非禅，吾身吾语皆蹄筌。举尊劝月仙乎仙，何须更问今何年。
钱塘道士张彦辅，画图送得刘郎去。昨夜神鹊海上来，洞里胡麻欲成树。
一筇双屦征具简，幽讨胜友宾栖深。与公半夜丘壑语，慰我平生麋鹿心。
谈经草长先生带，混迹流随举世波。一夕吟诗渡江岸，僧庐幽处拟同过。
一声天边断雁哀，数蕊篱外蚤梅开。幽人耐冷倚门久，送月堕湖归去来。
山中居人亦富逸，翠竹寒松名素封。愿言携家事卜筑，采薇饮水欣长终。
渔子牧儿谈笑新，先生胜日步湖漘。沙边忽见长身士，头上仍欹折角巾。
酒户棋兵孰与侪，月宵曾遇六天街。南燕到后怀君远，时入楼东画舫斋。
筵开玳瑁新姻娅，杯送玻璃旧婚媾。镇日频倾十贯钱，连宵直过三更候。
鲈鱼千头酒百斛，酒中倒卧南山绿。吴歈越吟未终曲，江上团团帖寒玉。
千枝花里玉尘飞，阿母宫中见亦稀。应共诸仙斗百草，独来偷得一枝归。
云收烟敛远山明，时有渔歌度晚晴。绿叶青枝生意思，白鸥苍鸟野心情。
三两残杯不尽欢，强陪年少贵游閒。客中未必常为客，山上那堪复有山。
回首烟花如梦寐，赏心乐事惜年华。重重烟瘴频频雨，似此羁迟亦可嗟。
转益多师是汝师，杜陵心法不吾欺。中兼汉魏包唐宋，上有洪荒下近兹。
萧萧箨龙苍县绿，直节凌云长丛玉。高标自是绝尘埃，便使人间无点俗。
寂寞园林三月时，客中几度见春归。柳眉绿皱莺无语，花脸红销蝶倦飞。
早起或因携酒出，晚归多是看花回。若抛风景长闲坐，自问东京作底来。
渺渺云山当槛出，纷纷车马过门疏。佳篇壁上重吟诵，臭味深投一起予。
藓厓直上双飞屣，茅店惊寒半掩门。忆得去年风雪里，江南石上对洼尊。
浪竹低枝扫隙尘，到帘清月欲留人。西家一斛黄华酒，沈醉吴音贺季真。
竹炉槁叶坐烧残，冷屋荒村夜更寒。冻得形模龟样缩，谁知方寸似天宽。
牂牁流水碧潺潺，潮落潮生草木闲。一片海云吹不起，越人遥指是厓山。
铅花朵朵开青蘂，汞叶枝枝发绛柯。莫问婴儿并姹女，等闲寻取旧黄婆。
北窗卧簟连心花，竹里蝉鸣西日斜。羽扇摇风却珠汗，玉盆贮水割甘瓜。
庵扉深向白云隈，尘外朋游首重回。三叠琴心融内景，一窗宴坐蕴真胎。
璧月秋江歌舞新，满船花气荡香尘。赵佗死后无英物，收拾江山付美人。
斗鸡走马醉高阳，今日归来两鬓霜。无限少年心上事，半帘豆雨语寒螀。
忆子曾陪翠辇过，朔风海子起层波。上方授衣黑貂鼠，太官进膳金头鹅。
鼓腹晒书春拍拍，蓬头晞发暖垂垂。晴窗大得志机趣，渴爵窥盆更不疑。
杀活纵横得自由，悬崖撒手觅冤雠。瞎驴灭却正法眼，射斗寒光夜不收。
一抚湖山一涕零，独行独唱总伶仃。行藏难问输寒碧，脂粉多情忆小青。
白云何意忽相招，转尽苍崖更渡桥。怪石似将凌傲岸，凋林偏与对萧条。
书帷夜掩残灯落，笔冢寒封宿草深。到处忍看馀迹在，卷中题字值千金。
永日空惊沧海阔，何年重见白头新。权门要路应行遍，闲伴山夫一夜贫。
香篆烧残小玉虬，荷花深处浴凫鸥。谈诗未了催行酒，忽送清歌浅黛愁。
月凉玉手推窗静，灯定眸光照梦迷。闻道佳婚今又有，微敲茗碗忆春眉。
公子高明悟劫灰，鼎开轩语致幽怀。萦云叠巘镵天去，极目沧波入坐来。
先友遗书犹在耳，念之清泪如铅水。可怜万事已忘情，独尝托我芝兰子。
沙惊土裂正严冬，北走关河一万重。远谪不须悲黑水，庙堂宁久弃贤宗。
小睡醒来欲二更，村深那听鼓钟声。舟中反覆无穷事，只道寒天不会明。
燕黍寒生春未回，可堪早别故园梅。新丰斗酒马周去，京兆束书韩愈来。
得路直为霖济物，不然闲共鹤忘机。无端却向阳台畔，长送襄王暮雨归。
月团新碾瀹花瓷，饮罢呼儿课楚词。风定小轩无落叶，青虫相对吐秋丝。
不御铅华着素衣，玉奴风调似清姿。何郎不作凌风句，幻出江南烟雨时。
折槛云孙擅后声，暂栖莲幕不谈兵。论诗更俗压竞病，痛饮何须分浊清。
两山徒为盘谷隐，一水尚系平泉庄。莫厌身名俱隐约，会见輶轩来晦冈。
孤鸿顾影思前侣，野菊迎霜幸晚凋。一曲一杯吾愿毕，谁堪尘海日嚣嚣。
东方龙君嫁龙女，雷车彭彭载风雨。神奸夜邀髑髅语，碧草无光愁露渚。
江边盗贼真游魂，挟虏声援图并吞。金陵失守数骑入，会稽移跸千官奔。
凉夜残灯照客愁，衾单添尽鹔鹴裘。半窗明月三更梦，一枕西风两鬓秋。
解带欲留长日坐，倾壶难饮故人杯。邅穷万里飘萍内，到此登临更几回。
梦中行尽好山川，照水征鸿影自寒。若向紫岩楼上过，为传片纸报平安。
烂熳谁家临路枝，留连蜂蝶过相疑。行人莫羡渠能主，落水沾尘会有时。
听蝉于越苦三夏，索米长安叹五更。漫对热风扫眉鬓，自存日月鉴心清。
冷宴殷勤展小园，舞鞇柔软彩虬盘。篸花尽日疑头重，病酒经宵觉口干。
悄闻步屧推屏起，略近妆台触瑟忙。一种乍尝惊颤味，清宵归卧细思量。
行卷初开喜欲狂，看来字字挟风霜。那从帝子鸣銮玉，且学书生看屋梁。
卧病高斋倚葛巾，陌头何地着清真。昼长门簿添过客，夜短窗纱减侍人。
檀山海浪震哀音，渭水秋风恨难平。自有英名传后世，百年功过不须争。
懒对陶家酒瓮开，东篱寂寞久风埃。会须结取登高客，折上龙山醉帽来。
风入梅花递少香，月临江阁有微霜。去年此地客剧饮，此夜今年人悼亡。
浮生中酒醒雷惊，起看鲲鳞海气腥。雨啸荆花星四散，云横霹剑迹分明。
画栋翚飞练水浔，郡侯相约此登临。烟云变态吾诗壮，田野薰风俗化深。
风帆去此莫踌蹰，父老殷勤望使车。中牟不及闻三异，好觅归鸿为寄书。
十万强兵无一人，义师翻得叛臣名。奇功一夜归人物，空使文鸯待到明。
十年真悔识君迟，咫尺仙源繫梦思。北海纵横推妙笔，东坡澹荡有新诗。
还第文饶槐蔽日，赌棋安石马嘶风。此时谁作登门客，看吐经纶气似虹。
凉生驿路消残暑，鹰度关山属早秋。悬想焚黄先垄日，恩随春色上松楸。
桃源洞口送春归，欲换渔蓑傍钓矶。火着高林鸦又散，弦鸣中泽雁还飞。
黄河东注无时歇，注尽波澜名不灭。为感词人沈下贤，长歌更与分明说。
狱中书复出圜扉，小叙前动泪满衣。不是微臣轻惜死，只怜无面见韩非。
虎踞龙蟠翠作堆，竹舆高下路萦回。潮声万壑松风过，云气满楼山雨来。
猛将腰间大羽箭，一箭正坠双飞翮。汝休枉杀南飞鸿，道路只今多拥隔。
将军魏武之子孙，于今为庶为清门。英雄割据虽已矣，文采风流今尚存。
烟光浅澹真娘墓，花态温柔侠客乡。莫倚吴音成楚调，鸡鸣风雨夜深望。
羡君真比道州政，间饮醇酒南山阳。遥想文殊造摩诘，玄妙深谈舌广长。
朔雪春风千里外，白头玄草百年中。江门寒雨秋相问，手把芙蓉思万重。
连宵鼓浪摇明月，当暑迎风作素秋。亭上主人留我语，只将尘事指浮沤。
早岁乡闾接胜流，老来零落叹山丘。欲寻共语人难得，却是封侯印易求。
雾里亭亭十万峰，如鞭如笋势峥嵘。小桥流水桃花影，都在虚无缥缈中。
仙郎珂散蓬莱月，太守帷开橘柚天。明到为存汤沐邑，须知父老借才贤。
日出杲杲安问萤，弨挂翻翻谁受檠。大哉风行水上涣，一夕泮尽峨峨冰。
向来轩冕非吾意，何处园林托此身。只有长歌一樽酒，暮年风味最情亲。
兴庆宫前春正热，绿杨夹道花如雪。毬门风起日西斜，五马归来汗成血。
人间扫迹虽堪笑，物外论心颇自奇。有恨未偿犹绝叹，青城交旧待多时。
高皇一笑在天灵，神孙今日再中兴。锡与千秋万岁龄，甲兵洗尽年丰登。
矍铄从戎恃骨强，旧衣褒博讵堪装。岁云暮矣家安在，月出皎兮山更长。
明招古木叶千层，山自浮云溪自横。春树莺藏无觅处，遗编灯火屡吞声。
心结冰晶难化水，目穿杨柳不生烟。殊途各自风兼雨，纵是相逢亦默然。
书生所怀未易料，会与君王扫燕赵。只愁渐老不禁寒，卧载辎车君勿笑。
花袍白面呼郎神，当阶夺花不避人。天马乘龙金络脑，贾家贵婿正娇春。
余尝从容问其友，琏复为余道民讷。是三大士才过人，所畜岂肯吾儒屈。
具区吞灭三州界，浩浩汤汤纳千派。从来不著万斛船，一叶渔舟恣奔快。
绿阴留与后人憩，丛桂时招好客攀。邂逅清泉与白石，岸巾时得洗衰颜。
环球智识日求新，耻作辕驹老此身。君去乘风酬壮志，我来折柳赠行人。
西泠盛业继有人，中夏绝艺世罕比。我对兹编发浩歌，祝愿丹泥艳万祀。
明公今曳尚书履，手握星枢正天纪。诏草亲劳主上裁，蒲轮特为苍生起。
荒冢斜阳历古今，池边树噪夜栖禽。年前亲咏僧敲月，身后徒劳佛铸金。
智学文交与命穷，瘴江风雨值衰翁。昌黎送别劳三揖，何似檀栾一笑中。
如此山川移客枕，为寻形势踏渔舟。十年后事非今日，此地旌旗万古愁。
浮云满眼使君行，山水无煇日未晴。明日相思何处是，甘棠树下独闻莺。
经炉饱附僧伽火，斋钵长分庾氏糜。岁暮东窗好晴日，传声阿遁正相思。
坏篱颓壁几家同，苦雨无情也自公。白苧裳衣残暑后，碧山楼阁晚凉中。
玉山之堂风日好，高居共喜值清时。紫箫度曲频行酒，彩扇分题即赋诗。
馀年兄弟未全衰，祇似机云入洛时。一代名流多见许，千秋佳传定能奇。
遥鹰翼冷千林雾，暮霭流昏万里江。我欲长歌心已倦，倩谁杯酒熨风霜。
南国作记亦忠告，何至比党韩师王。铁厓乐府有奇气，如出金石声铿锵。
客舍花光随野光，故园柳色负柴门。饱闻锦里无穷乐，早晚归来访子孙。
世事平分众所知，何尝苦乐不相随。唯馀耽酒狂歌客，只有乐时无苦时。
宋玉邻边腮正嫩，文君机上锦初裁。沧洲春暮空肠断，画看犹将劝酒杯。
絮被蒙头晓日高，厌闻处处杀官曹。古人言尽致御术，今日兴言盗是招。
空传飞燕当时句，难觅骑鲸以后诗。的是长庚星现世，秕糠伯友与王师。
弦中恨起湘山远，指下情多楚峡流。危槛曲终云影曙，高楼风定烛光秋。
缑山王子学长生，翩翩跨鹤游蓬瀛。露下琼林翠裾薄，风清碧落鸾笙鸣。
捲土重来未可知，江山亦要伟人持。成名竖子知多少，海上谁来建义旗。
谁闵将军穷窟穴，空多公子梦氍毹。老吾不作功名想，只欲扁舟泛五湖。
金台未许乱丝纶，其位不居休鼓唇。能种禾麻非浪士，岂参弼诣便才人。
此时此念难藏假，厩焚退朝遑恤马。马非不爱爱我人，用违其才终土苴。
烟萝一径入僧寮，谁冒寒风共寂寥。柏子满庭铺柳叶，月明人影在空条。
东山雅望意雍容，养素璇题振道风。剩贮琴书供啸咏，更新窗户不青红。
江干邂逅再经旬，每挹清风叹绝尘。炼得轻躯同槁木，养来和气胜阳春。
眼见宫袍换锦衣，偶从文字托光辉。宵辞禁漏铜龙尽，晓散朝行白鹭稀。
崇峦九叠破天悭，地远尘嚣隔几关。方恨重云封皓月，俄惊半夜老青山。
蛇豕腥膻经几年，故都宫阙尚巍然。八陵苍莽知何地，九庙英灵如在天。
雨过惊起蛙如雷，草虫嘲哳声幽哀。云隙泛光月欲出，谁为扫尽浮云堆。
君侯德业简渊衷，亟上朝端望寝隆。鵷鹭羽仪从北阙，骖騑礼乐正西风。
溪上人家自一川，武陵邂逅非神仙。但令父老不识战，人间何处无桃源。
生男如狼犹恐尫，寅年生虎慰爷娘。汝家家世事文史，门户岂有空刚强。
中年哀乐宜丝竹，此意惟应逸少知。恰好流觞逢曲水，管弦添写在山时。
旋汲新泉濯双手，青灯照客黄昏后。群儿烂漫眠我前，新月欲倾光入牖。
寒日卧龙迟远梦，冷花幽鹤伴芳辰。相逢且尽樽前酒，无那沧波欲送人。
风送江湖满洞天，洞门可听人无缘。土囊郁怒声初散，石齿聱牙势未前。
孤舟孤鹤与孤云，湖上深居自不群。高卧可能容一榻，青山西岸且平分。
不睹衢歌复旦时，不读豳风七月诗。一幅流民郑侠图，我今为公一陈之。
驯鸽下时呈佛性，飞鹰宿处见僧龛。维摩今日还多病，酬答谁将究妙严。
乱山深处过中秋，客里今年分外愁。坐想鴒原挥兔翰，遥知鹤发念貂裘。
七月七日暑气徂，此夕何夕乐且娱。世传牵牛会织女，雨洗云路迎霞车。
不向双林寄此身，却于梁土惹埃尘。当时不得志公老，也是恓恓去国人。
落晚天边燕席开，溪山相照绝纤埃。绿杨有意檐前舞，凉月多情海上来。
忽令独奏凤将雏，仓卒欲吹那得谱。况复连年苦饥馑，剥啮草木啖泥土。
闲人无处破除闲，待得渔舟一一还。峰顶夕阳烟际水，分明六幅巨然山。
太湖渺渺浸苏台，云白天青万里开。莫道吴中非乐土，南人多是北人来。
林溪淡似张夫子，日夕潺湲流不止。绿雪红芽带露烹，信知缘份从今始。
明眸皓齿今何在，血污游魂归不得。清渭东流剑阁深，去住彼此无消息。
茂材异等竟无闻，教耨明耕却有人。能旱能风须记取，汉家元气太宗仁。
日过辰时犹在梦，客来应笑也求名。浮生自得长高枕，不向人间与命争。
旧信传讹寒雁过，短生催老晓鸡鸣。可忧何止心头事，戌接荆流尚甲兵。
令伯支离晚读书，岂知词赋称相如。枉逢花木无新思，拙就溪潭损旧居。
几年凋弊怜诸郡，今日旬宣赖数公。送别因之重怀土，浦云山雨思无穷。
指日追锋数驿亭，论恩便合对丹屏。行看功业掀天地，陈迹俱堪入汗青。
山林轩冕无间然，造物从公意所便。决科纵未吞余子，著书亦足垂千年。
红尘犹道不胜险，白浪莫嗔如许深。晚得芗山堪寄缆，卧听鼍吼与龙吟。
邂逅相逢惊远别，从君一笑发愁颜。莫教铙鼓催行色，更益春风雨鬓斑。
水中科斗长成蛙，林下桑虫老作蛾。蛙跳蛾舞仰头笑，焉用鹍鹏鳞羽多。
纵饮座中遗白帢，幽寻尽处见桃花。不堪山鸟号归去，长遣王孙苦忆家。
入望禅机第几乘，金松翠竹白云层。突峰汹涌长遮日，迥殿深冥欲上灯。
丫髻唐衣八尺长，试看风骨已昂藏。丹成屡诧飞升去，客至多称吐纳忙。
无住庵中老居士，逢春入定不衔杯。文殊罔明俱拱手，今日花枝唤得回。
联辔莫辞金镫冷，夺标争鬭锦袍新。还须益励青云志，门户何忧不再振。
华山有马久脱辕，归来牧野经几年。一从仓箱事居积，聊以知道烦长鞭。
伯鸾远业列仙癯，聊欲藏修六艺初。肯费精神作无益，要回清节入诗书。
科名天水溯开先，已在昌黎未到前。瑞兆橡花占庙木，人文离火应星躔。
放言深入妙云海，示我仙圣本所寰。楞伽我亦见彷佛，岁晚所悲行路难。
西湖柳色递晴阴，蒲江远矣谁共寻。近闻乡里一奇事，宿觉庵边祠水心。
薰风愠解引新凉，小暑神清夏日长。断续蝉声传远树，呢喃燕语倚雕梁。
有客谁家无白酒，能诗何处不青山。一声啼鸟长廓静，花落花开春自閒。
消渴文园卧司马，题书碣石问冥鸿。青山南北吾将往，肯向人间泣路穷。
会看飞仙虎头箧，却来颠倒拾遗裘。王孙办作玄真子，细雨斜风不湿鸥。
茂陵刘郎势绝伦，五十馀年遍采真。欲觅蓬莱何处是，不如归拥李夫人。
云山契分输今日，香火因缘叹夙期。庭柏森森秋实在，向来尘想误多疑。
大药一炉暾晚日，孤桐三尺写秋泉。何妨狂舞旗亭下，乞与人间画醉僊。
箖箊落日神猿哭，苜蓿秋风虏马肥。今日秦庭非复昔，休将九顿拜无衣。
无数桃花傍岭生，茅檐低与白云平。樵歌转入深林里，忽乱阶前流水声。
四偈真能垂具眼，瓣香端欲嗣宗风。遗编一见如生面，怅望新阡恨不穷。
漫假人伦来混世，只将酒盏度流年。潜修功行归何处，笑指瀛洲返洞天。
昔年家住长安里，春负尽日香尘起。纷纷车马过绮陌，卖花人多少人识。
官曹清切非人境，风月鲜明是洞天。满砌荆花铺紫毯，隔墙榆荚撒青钱。
心如废井凭谁汲，语到修门未可期。此别更须留好句，梅花窗外见相思。
师住疏山祇树园，卧观云气起江村。百年鼎鼎春风转，一钵垂垂老眼昏。
久闻胜地有莲宫，乘兴来游杖瘦筇。庭老樛枝翠璎珞，地生并蒂玉芙蓉。
相如赋好曾无益，杜老诗多未厌穷。羽倦飞低还未得，绿槐声里又秋风。
晚境诸儿少在傍，书堂孤寂似僧房。家居不减旅懹恶，夏夜尚如寒漏长。
寄言坐客神仙署，一生一死交情处。苍龙阙下君不来，白鹤山前我应去。
赤羽飞驰露布哗，铜陵西去断胡笳。横流锦缆空三楚，出峡霓旌接九华。
端平忝缀鵷行末，曾抗纲常疏一通。诸老不能回横议，孤臣犹记寤清衷。
树犹如此况生平，动我苍茫思古情。千里不堪闻路哭，一鸣岂为令人惊。
背日旋依松涧积，迎风先傍药畦消。袁安此际偏无赖，独掩闲门对一瓢。
当时内殿春风细，紫衣传教词臣醉。鲍谢文章沈宋才，诗成曲尽秋塘意。
独立溪桥看落晖，残芜漠漠蝶飞飞。从来泽国秋常晚，叹息衰翁已衲衣。
旅兴须凭酒消遣，家书不住报平安。逢人休道为官好，骨肉团栾胜做官。
男儿称意得如此，骏马长鸣北风起。待君东去扫胡尘，为君一日行千里。
古人缚屋山头住，十年不行山下路。终朝两眼挂枯松，不忧无米但觅句。
止处光明浑在里，偶然显晦谩随时。风光流转浑閒事，要与知心结久期。
绝境夤缘有路攀，隔波楼影塔中间。才收梅溽经旬雨，已放莲峰几朵山。
千古岩隈迹未尘，几多斧凿幻全身。金身丈六犹言小，绝倒侏儒世上人。
苍苍醉醒总无端，雨露雷霆覆逆难。屋后狼嗥安枕卧，窗前豹跃当猫看。
亢湿应难凭地气，偏和莫尽委天施。寄言焦苦车行客，此拥重棉暖未知。
春风小立爱莲时，仓卒狂吟壁上题。岁晚归来无一事，好拚旬浃玩湓溪。
小女手挽大女腰，笑看孔雀双翠翘。可怜美人独自坐，翠竹雪响风前梢。
天府登贤策马东，似君人物许谁同。文章小技出儿戏，道德微言馀祖风。
十年九作穷途客，惯见天花面旋飘。江上舞鸥如背我，沙边立鹤独齐腰。
天教亡国多尤物，人为降胡惜将才。近日楼兰又传箭，摩挲雄剑且徘徊。
后来江左当新造，好向城隅踵旧规。却指牛头作天阙，此言多少被人嗤。
须弥椎打虚空鼓，撼得毗卢海月昏。四海无波安乐住，陈家松下小柴门。
又值东风散柳丝，那堪嘹呖雁声悲。春阴酿雨欲来候，旅夜怀人乍醒时。
利能绝地同庄剑，巧可凌云上鲁梯。巾衍珍藏虽已固，祗愁飞去化为霓。
好将花下承金粉，堪送天边咏碧云。见倚小窗亲襞染，尽图春色寄夫君。
搀先趁得杨卢雨，珍重来从芹藻宫。我欲细论香色味，一尊何日广文同。
谪宦商於又解梁，二年不见赭袍光。重来班列虽疏远，祝寿情深泪数行。
巨海澄澜波自平，停车冉冉看潮生。岂同八月吴江会，共骇潮头万鼓鸣。
梁州一别几清明，常忆西郊信马行。桃李成尘总闲事，梨花杨柳最关情。
松篁十里绿成谿，短短篮舆入翠微。回首青山已忧迹，陇头犹见白云飞。
千载带酸僧有恨，三更罢渴我能忘。应劳爱客频沾洒，清梦无因到石床。
简牍清闲胜校雠，题诗应肯寄夔州。东厨羊美聊堪饱，北面铃稀莫强愁。
朱铅万斛回高堑，壮士狂歌不成陷。一时丹青坐颓靡，独有先生不营缮。
金输风火转无涯，震旦观光渡海沙。八万言诠归贝叶，三千世界聚莲花。
最宜灵运登山屐，不负渊明漉酒巾。老去飘零心未折，暂须同醉海边春。
衮衮诸公塞要津，独当椽笑演丝纶。久职清禁聊均佚，谁道明河不可亲。
东篱深僻嬾衣裳，书卷纵横杂药囊。无吏徵租终日睡，得钱沽酒一春狂。
雪后寒云散御堤，笛声何处重凄凄。北风吹折边城柳，人倚层楼月正西。
春衣初作舞雩归，手展韦编昼寝稀。解使芳阴快幽意，飞红零落绕窗扉。
若为天畔独归秦，对水看山欲暮春。穷海别离无限路，隔河征战几归人。
桃李几何春已阑，杂生蘼芜与射干。永夏碧瓦藏绿暗，凉秋青山吐白团。
玻璃江深麦初熟，引水细舂比炊玉。老守斋钵自有余，端为吾民忧不足。
水流花片湿轻红，多少英雄逐晓风。三百余年歌管地，数声欢犯不相同。
陌上霏微六出花，先生归缓四清夸。忙中腹烂诗千首，战后人俘鬼一车。
垂纶露水骈睛泣，贯柳鳊鱼缩项来。烟火厨头汤作沫，江湖事往雪成堆。
黄衣莺子一双飞，飞到花间立少时。此际东风有情思，杏花吹折最繁枝。
但看明月百休思，晚过层阴甫阅时。若以何年问今夕，且从天上说佳期。
济时须仗出群才，君去仍登郭隗台。夜月共悬双剑合，春风空怅片帆开。
笙吹缑岭声声月，衣剪茅山片片霞。待到丹成同拔宅，遥空双驾紫鸾车。
月出赤甲如金盆，蹲龙呀口吐复吞。长风浩浩挟之出，影落半江沉复翻。
忆昔非关时夜暗，我心无我亦无憾。只将浅浅杏黄衫，染作眉前春淡淡。
林叶泛辉兼玉露，水波摇影接银潢。出船聊踞胡床坐，远负高楼列酒觞。
故人已乘赤龙去，君独羊裘钓月明。鲁国高名悬宇宙，汉家小吏待公卿。
虽云圣代识贤明，自是山河应数生。大雅篇章无弟子，高门世业有公卿。
霄汉风尘俱是系，蔷薇花委故山深。怜君独向涧中立，一把红芳三处心。
夜久香销翡翠奁，十分春恨上眉尖。荼蘼谢了樱桃过，人影参差月半帘。
蜀阜山头老钝顽，白云深处小凭栏。头头总是侬家事，可笑游人作景看。
朱门陪宴多投辖，青眼留欢任吐茵。闻道郡斋还有酒，花前月下对何人。
南宫山人何俊奇，小窗睡起凉云飞。野棠秋早霜子熟，枯木叶高蜡嘴肥。
紫阳彩女矜无数，遥见玉华皆掩嫭。高堂初日不成妍，洛渚流风徒自怜。
水得天符下玉都，三千日里积功夫。祷祈天地开金鼎，收拾阴阳锁玉壶。
前人已老桃花开，茆茨布褐行相偎。琴书满座溪山在，花落閒庭生绿苔。
虽然仁道系心根，熟处工夫在所存。惟是日新常不息，取之左右自逢原。
不惜千金买宝刀，貂裘换酒也堪豪。一腔热血勤珍重，洒去犹能化碧涛。
署中夜啸芙蓉暮，海上春衣翡翠明。驿使广陵如可到，梅花今满粤王城。
罱泥船小无遮阑，老农举首识旧官。正忧年丰尔难免，隔窗已见催租瘢。
数看黄雾乱玄云，时听严风折乔木。泉源泠泠杂猿狖，泥泞漠漠饥鸿鹄。
烟雨濛濛隔薜萝，雨中极目试如何。好山入望青犹浅，芳草缘堤绿未多。
自反仁而自反忠，芳莲开向火光中。同君九万抟扶去，薄尽浮云出太空。
焚尽香花和毒草，栽培苦苣共甜瓜。猪肥人溺勤浇泼，青盖幢幢气象华。
万里阴云一战收，怪生和气袭兼裘。昆山龙过初衔烛，旸谷乌飞不傍舟。
西都风物最繁华，真率相延有几家。游赏直判连日醉，残春可忍负莺花。
江北江南水一涯，迷楼结绮两堪悲。雷塘草绿人安在，曾见黄奴坐井时。
袖拂烟霞卧石矶，平田漠漠树依依。碧天云静鹤心远，白露江寒雁影稀。
女无妒色诚希有，士不妨功可并贤。安得芝兰勿丛秀，蔼扬馀懿属他年。
耕馀有兴即看山，野老招邀每醉还。散发经旬无奈懒，著书积寸不如闲。
江雨霏霏江草齐，六朝如梦鸟空啼。无情最是台城柳，依旧烟笼十里堤。
鬓深钗暖云侵脸，臂薄衫寒玉映纱。莫作一生惆怅事，邻州不在海西涯。
迁客芬芳穷也达，故人评论是耶非。饱参一勺濂溪水，带取光风霁月归。
一尘不许渭幽雅，百草谁能并洁娟。日课苍头注新汲，要移林壑在庭前。
森然赤手初莫近，谁料明珠藏满腹。剖开膏液尚模糊，大盎磨声风雨速。
一日五日山寒节，八十六翁行地仙。曲水飞觞酬胜景，汉宫传烛忆青烟。
贾生前席觐宣室，立谈痛哭才几时。敬通杜门老著述，言溢千纸罔设施。
宝塔层层面面开，当机一拶语如雷。信知恩大难酬处，一段风光遍九垓。
襟宇光风无尽藏，杯盘夜雨有余春。唤回十载槐黄梦，欲借灵槎去问津。
棋局声高书梦阑，人间何处更商颜。风薰四壁鸟声碎，花落中庭蝶影闲。
欲出西方更少留，云泉都占一岩幽。劝僧洗净阁前竹，要看南山十里秋。
万事无如退步居，青山僻处结茅庐。听他人笑生涯拙，自喜闲身得自如。
皇州春晓日增辉，旅馆廷餐赐远夷。淑气鸟催鸣上苑，篆烟细袅出彤闱。
客居蓬藋绕门深，两岁频闻车马音。子壮飞腾日无那，吾衰瘴疠久相侵。
千家裙襦儒业尽，一昧灯火佛光馀。玄经著就谁堪问，笑我同君二十初。
春气逼人不可消，木棉花下读离骚。客怀不定莺声里，更逐天边起落涛。
一幅幽花倚客窗，离骚读罢意凄凉。笔头唤醒灵均梦，犹忆当时楚畹香。
刻残红蜡君哦句，挑尽青灯我读书。细故乖违犹似此，功名不必问何如。
霆轰电烻数声频，不奈狂夫不藉身。纵使被雷烧作烬，宁殊埋骨扬为尘。
春来茗叶还争白，腊尽梅梢尽放红。领略溪山须妙语，小迂旌节上凌风。
常奴安得似方回，争望追风绝足来。若把翠娥酬騄耳，始知天下有奇才。
已见赵佗知汉德，更令孟获识天威。此行整顿蛮荒了，箐雨泸烟好赋归。
怅然提刀起四顾，白日高高天冏冏。毛发凛冽生鸡皮，坐失炎蒸日方永。
不论取官大门闾，始是经训为菑畲。父子每腹百斛珠，出门掩鼻马牛裾。
蝴蝶梦魂知有据，凤凰诏命想无虚。翻愁旦暮西垣去，难伴王维宿直庐。
一场筵散轻分手，千里月明共此心。等是不堪愁里听，朝来寒雨晚来砧。
经纶至治归贤相，陶冶斯文属大儒。为国白头身未老，掌中行见有明珠。
故人消息今安在，迢递江南赠一枝。自有清愁言不得，晓云微月立多时。
弟兄南渡各驰驱，向奉君王尺一除。黄耳音书寄怀抱，乌衣门巷惜丘墟。
未吐谁知肤底雪，半开犹护蕊头金。老来嬾去浑无绪，奈此南枝索苦吟。
匆匆簿领负良时，犹及残秋折屐随。异地风光艰一笑，故山兄弟正相思。
年少诸郎各俊才，要余夜尽广陵杯。明月相随天际去，思君还傍月边来。
辇路三朝渐就荒，那知海淀转生桑。经年春耦斋中膳，短梦无人记毅皇。
疾风三日横吹雨，竹倒荷倾可怜汝。空堂无人夜向中，卧看床前烛花吐。
熙朝仕版快茹征，五倍金元十倍明。扬扢千秋儒者事，汉官仪后一书成。
列强战起多悲剧，冒险家来即乐园。盛世风流唯此地，苏州河畔舞纷纷。
休会自倾正旦酒，说诗还署岁寒堂。横流何地为安处，遑暇兵尘念故乡。
双屐云霞寻鹿洞，一竿风月钓鱼台。旁人笑我鲜甜少，试看门前蚬壳堆。
金芝仙草不可见，长生之草畧相似。少时曾识青青色，今日得之乃真是。
自有乾坤不记年，山中紫翠尚依然。百千万世留今日，三十六峰横暮烟。
常山山神信英烈，撝驾雷公诃电母。应怜郡守老且愚，欲把疮痍手摩抚。
堂堂风骨气如春，衮服貂冠社稷臣。天上立谈迎白日，握中随物转洪钧。
翠柳和烟笼碧沼，红芳如火照诸邻。主公欲去宁无恋，倚翠隈红属后人。
发愿同游依净土，登高作赋借雄才。河山并引中原目，谁羡秋风戏马台。
乾叶惊飞蹀躞轻，疏枝绰妁斗酥凝。正怜驿使来冲雪，却费诗翁巧斲冰。
新年卧锦直南宫，露绂归来使寄雄。秘地锵銮辞夜燎，离亭赠扇有仁风。
渡海归来一炷香，八斋早欲卧僧房。平泉免向崖州死，博得生前万口羊。
风光琰琰动春华，回首烟波万里赊。山似翠屏西子国，溪如罨画越王家。
纤袿一抹限红墙，暗里温柔别有乡。浴室喜无通德侍，壁衣偷把彦回藏。
草色初新柳带长，宿烟清露湿朝阳。东山云起西山碧，南舍花开北舍香。
屏居岑寂似禅关，顾笑初无素与蛮。昼栋差池宁识燕，绮窗葱翠旧游山。
看红看白数花枝，传唱朱翁乐府词。一半樱桃一半笋，送春天气不多时。
幽谷那堪更北枝，年年自分著花迟。高标逸韵君知否，正在层冰积雪时。
撇他螺黛与铅华，爱渴惟消一碗茶。檀板且教歌梵字，罗衣权剪作袈裟。
缘丐人间一锡飞，苍岩烟腻雪初晞。风丝未许闹禅眼，云锦将看落化机。
司马迁文亚圣人，三头九陌碾香尘。尽传棣萼麟兼凤，终作昌朝甫与申。
夜阑群物久已息，胡独决起飞仍号。江湖虽宽矰缴在，幸勿中机渔猎曹。
东岸楼台西岸山，潇湘巡檐岁月销。留与后人还要否，一轩松竹冷潇潇。
湖上一尊停夕吹，山中十日把寒裾。知君即草明光赋，空有相思到敝庐。
蓝鲜斤生过深涧，雪吼寒潮人富春。俱是谢公吟咏地，伊余何以继芳尘。
荒林野冢古原头，倚树何人识故侯。幽僻閴寥变欢笑，针锋芥子忽相投。
朝朝暮暮泣阳台，愁绝冰魂水一杯。巫峡云深迷昨梦，潇湘雪重写余哀。
湖海故人将尽矣，风波此老尚巍然。那堪出入如相避，孤负山阴雪后船。
明皇不作苞桑计，颠倒四海由禄儿。九庙不守乘舆西，万官已作鸟择栖。
老饕排设待煎酥，铁脚生吞气愈粗。白小祸枢延草木，飞鸿生趣在江湖。
雪无彼此只一家，玉堂茅舍何等差。红垆一片会真趣，藩篱剖破非封蜗。
不到君家几换春，眼中风物一番新。吾园小小知何用，不似兹园可养亲。
世上虚名白发悲，霜前幽壑迥春姿。闲巡独树真怜汝，醉折寒花欲赠谁。
筑室于心栖我身，人间无地贮青春。他年读取相思句，曾是矫庵诗里人。
欲雕小说干天官，宗孙不调为谁怜。明朝下元复西道，崆峒叙别长如天。
从今相对成三友，憎爱俱损保长久。茂林分荫已无穷，更合新诗同不朽。
白雪拥窗斋灶冷，春风吹谷野芳妍。四时坐断闲消息，古佛心灯万古传。
淡淡秋阴薄似罗，美人蕉好莫嫌多。西风几日闲庭院，不见枝头袅女萝。
横斜鸟影争云势，南北江声送夕流。凭槛一挥王粲泪，相看杯酒黯沈浮。
长安城头红日斜，王孙金弹打乌鸦。寄声翠凤穿云去，霜寒莫北梧桐花。
乡国鸡头卖早秋，绿荷红缕最风流。建安城里西风冷，白枣堆盘看却愁。
之子思亲惨不欢，常时惆怅泪阑干。空樽月照怀捲冷，蠹简尘生手泽寒。
江浙羁栖怕雪霜，早年听得晚年尝。生涯败意多谙历，节序随缘少感伤。
忘情浅浅溪中鸟，不雨深深洞底龙。带甲如今满天地，烟霞合此寄高踪。
十年踪迹滞儒官，高座摊经昼掩关。陶铸典谟来腕底，驰驱名字满人间。
春入桑榆花影瘦，门无车马草长心。暮年一卷参同契，觅得安神不老方。
应召天涯绣地球，慈颜一别又三秋。薪柴百担换阿堵，往返双程苟可求。
波澜正使来西蜀，廉陛何妨逼少陵。天遣百年如卫武，会赓懿戒颂中兴。
开基伟烈追前汉，继叶昏庸鉴后陈。举目钟山王气尽，白衣苍狗任频频。
饭抄云子得能香，秋赛村村答上苍。雀集田畴营宿饱，牛閒篱落卧新凉。
树攒密萼屯阴重，瓣落高枝缀藓稠。霞外曾传香醉咏，莺莺未啭舌应柔。
浑浑斜日照金台，何处啼乌带影来。太液乱流衣带绕，西山晚翠画屏开。
歌成吕郎曲一篇，写入百种柴扉笺。闲与张徽听夜曲，却话开元全盛年。
昔我往矣天欲霜，今我来思梅已黄。淮山澡雪尘垢面，鱼稻扫除藜藿肠。
来春叶子应不恶，邻家宜蚕有衣著。我独冻坐还歔欷，长官打人血流地。
春来频到宋家东，垂袖开怀待好风。莺藏柳暗无人语，惟有墙花满树红。
一庵畴昔共嵚崟，古木垂阴岁月深。恐是三生房次律，要随藤杖去重寻。
三千年里说诗豪，霜菊秋虫韵格高。自创人民新世纪，合尊雅颂薄风骚。
仲夏园中百草灵，风吹露坼各青青。劝君办取金鸦觜，不问昌阳与豨苓。
秋来三度过垂虹，灏气横江水接空。帆影轻浮千幅月，渔竿冷浸一线风。
一天秋水关山远，满眼寒云草树稀。天地无情秋亦老，青衫敝尽客初归。
并州三月逢寒食，旅况萧条百感中。草吐嫩芽犹滞雪，柳含轻絮未随风。
黄麻端拟似经训，金莲不独荣传呼。如闻书诏正填委，北辕疾驱公勿徐。
绕篱刺竹插天青，小草幽花未有名。冷食裸人占夏雨，水田黎妇尽春耕。
忆昔南朝说汉家，相传此地葬歌舞。名花应是美人魂，玉骨灵香归艳土。
稻秧出水绿初齐，忆在田间把一犁。留滞天涯归未得，杜鹃何苦向人啼。
人鬼幽明两不关，人生只畏鬼为奸。欲知古器从何得，尽出丘陵冢墓间。
佛幢五丈留衣冠，大书刻记词辛酸。神来正值荔枝熟，神去还愁桂子寒。
党社自来申铁血，词章空使费工夫。书生大业谁成就，老却高阳旧酒徒。
文章君岂青毡老，肝胆吾将白水盟。落莫相看交道古，纷纷轻薄自人情。
此山遭值甚牛山，攻击何年可终极。石顽人智其奈何，智巧反为天地贼。
相对犹能两笑言，浑无一句与情关。此心怅似焚馀烛，火灭烟消泪未乾。
今日山斋拥白绵，幽怀抱膝又经年。湘中忆我无归路，更住衡山几日船。
涕泪椷书手自题，故人偏忆庾安西。孤城落日临青海，千骑浮云过月氏。
数声啼鸟春愁破，几点残星夜话阑。世事旋消还旋积，只留青史得千年。
祇为壮游羁瘴海，不堪老眼盼山河。心情已逐秋容减，何日相期话薜萝。
老唐脉法明更高，阅人二竖可得逃。探囊起死无德色，掉臂不为曳裾客。
点水烟螺晴欲活，浮空瀑布远相望。振衣日夕秋风饱，林馆餐英浥晚香。
水边寂寞一枝梅，君谓高标好似谁。洁白不甘芜秽没，屈原孤立佩兰时。
又向落花深处行，细推物理本难平。飘零都在群芳谱，却放杨花去再生。
无何层冰蔽流下，三十六洪中夜摧。当时白马津头渡，不下毡车上船去。
东来岛屿吞江郭，西去云山指故乡。夜久禅心同寂历，松风诸岭一何长。
寒食风光雨敛尘，病馀寒极强颁春。传呼广陌双摇旆，乘兴名园一柅轮。
尧言播告几丝纶，服汉衣冠易介鳞。羞战黑山为虏将，俾王青社备藩臣。
一钟一殿烂樵柯，冷落深山古佛陀。四宇檐铃风不动，亭亭依旧绽新荷。
溅浪翻波湿不晴，滩头龟石几千春。浮屠漫演无生法，谁是庵中不死人。
轻舟短楫此溪人，相要水上亦湔裙。家住横塘散时晚，分明笑语隔溪闻。
甘贽设粥念摩诃，致见南泉打破锅。万事但将公道断，任教四海动干戈。
门外梅花扰复栽，回时春去去春回。儿童拍手应相笑，归去贾生今又来。
乌府中丞知国器，鸿枢学士纳边庭。二公远近观成效，莫使旄头尚有星。
力於兴废应难助，气为忠邪几不平。掩卷长嗟方就枕，窗前咿喔又鸡鸣。
一湖尚想甘棠爱，万井谁呼大隐廛。见说松关频却扫，两贤吟处日回旋。
茗碗昼看花坠影，吟窗夜与月为邻。清凉境界天家予，自是全无一点尘。
莫道山阳官苦辛，大夫未是不閒人。昼来琴上披寻曲，夜入花閒点检春。
梅花欲落樱桃盛，白雪彤霞各自愁。肠断黄峰与粉蝶，东园来去不知休。
三齐何处古丛林，石作门阑岱岳阴。云暗鸡鸣川谷浅，月明龟吐水泉深。
晚过云林半似村，旋烧茶灶当清樽。可人雪后溶溶月，晴照山房与竹门。
人间成败论英雄，野史荒唐恐未公。古柳斜阳围坐听，一时谈笑付盲翁。
绛蜡烧残犹堕泪，春蚕瘁死尚抽丝。满腔忧愤凭谁诉，吐向青天未必知。
欲将数句了天竺，天竺前头更有诗。寒食雨中，同舍约游天竺。
高帝中兴万物春，青衫曾忝缀廷绅。仕为将相却常事，年及耄期能几人。
荆山之璞天下奇，韫藏待价其谁知。楚庭已作再献客，楚国未识连城姿。
淡墨江山作小屏，碧纱烟里护寒泓。蟾蜍写尽看倒影，身在山阴佳处行。
榴皮就为翁题好，竹叶能邀我兴成。办此一廛归老计，弄孙相对说春耕。
花时同醉破春愁，醉折花枝当酒筹。忽忆故人天际去，计程今日到凉州。
云山依旧接清秋，高阁荒榛怅旧游。二十四桥何处所，西风吹尽白蘋洲。
彩舟归去海山青，寂莫瑶台月自明。啼雨落花春已尽，梦魂何必更多情。
繁绿阴成不可追，坠欢应破旧相思。眠茵堕水几人会，逐燕随鱼一念疑。
将军起家果何自，定许军中推壮士。一身战死不知名，剩有残碑留此地。
再岁春风把酒杯，今年更觉倍迟回。海棠消息知渠负，杨柳风流笑我衰。
母子要知乌哺反，夫妻应感白头吟。若言相谂早须觉，难得青春长似今。
病思渐苏开酒戒，宦情已绝谢尘鞿。郊居是处堪乘兴，不怕城笳苦唤归。
自怜五十鬓如丝，更把閒身与物驰。惟有高人收倦翼，世间万事一弹棋。
通守鱼符委任隆，规模新处见新功。来从北斗光躔下，坐治南山紫翠中。
赋笔久无三峡水，囊书老趁独轮车。只今靖郭家儿舍，谁似先生食有鱼。
晓物情人为晓事，知时态者号知人。知人浅后却成害，晓事过归还不淳。
关河莫问周秦事，花木谁分汉魏春。惟有门前旧溪水，秋风幽咽送行人。
富贵纷纷有底难，乘时如探橐中丸。高人不啻昙华见，晚节谁为赵璧完。
半身映竹轻闻语，一手揭帘微转头。此意别人应未觉，不胜情绪两风流。
三朝藩屏宠光频，四纪清名动缙绅。肯效怀章惊邸吏，独能持节屈戎人。
君游丹陛已三迁，我泛沧浪欲二年。剑珮晓趋双凤阙，烟波夜宿一渔船。
漆燕黄鹂夸舌健，柳花榆荚斗身轻。脱衣换得商山酒，笑把离骚独自倾。
出为龙首子何有，老穿豹尾我亦聊。湖边酒楼无十步，胸次懑懑思同浇。
微云疏雨淡新秋，晓梦依稀十二楼。故作别离应有以，拟延更漏共无由。
亭林画舫尚难亲，今日归来主作宾。莫怨鹊巢鸠佔住，自来完璧合还秦。
离情万缕与千丝，一一叮咛细记之。雁序算来惟汝长，门衰祚薄藉兄持。
令威仙人归故林，白昼飞下天门深。一千年人忽作鹤，二十八宿皆为禽。
精神常与天往来，不知饮食为何物。若非功行积未成，便是业债偿未毕。
梅柳风催翰墨香，日馀犹自惜春光。连番横雨添寒重，几卷残编伴漏长。
欢至不期开口笑，愁来相对捧心颦。可怜怛化贪生者，刍狗元身学出神。
晴烟如泼春光浓，万花笑日争嫣红。百金沽酒直取醉，有酒不醉孤东风。
鸡鸣山接马嘶山，万壑晴云井底看。湍涧萦纡五十度，石梯荦确百千盘。
气作长虹应贯日，死含馀怒定闻雷。贺兰不救身先遁，万斩犹难恕罪魁。
春风伴我到僧家，叹息无名供佛花。刘子枕糟非枕酒，陆生论水不论茶。
视草北门才已尽，持衡南省计尤疏。便须再挂衣冠去，约汝同归故草庐。
形似舜瞳犹项籍，巧逃羿彀更逢蒙。也从金界亲阿逸，为赐铜山馁邓通。
红桥西畔谒鳣堂，为语传经事较详。太息令威已仙去，笛声哀怨起山阳。
更有横戈跃马入，海涛手擘天风踏。一军忠义足雄边，撼岳声中短兵接。
飘蓬敢恨一年迟，客里春光也自宜。白玉青丝那得说，一杯咽下少陵诗。
不到青州已月馀，麴生风味近何知。东坡杯小君应怪，北海樽空客渐稀。
感恩戴德殊未已，凤诏飞来趣行李。云衢直上骤骅骝，一日追风千万里。
趁雪斸田移草木，和湾汲水贮龟鱼。上元已过清明近，更约寻花不用车。
正忧麦槁井泉乾，一雨中宵忽沛然。莫恨梅花憔悴去，且欣新绿尽归田。
元和相国有贤子，仗钺拥麾镇西鄙。朱甍翠瓦构危楼，徼外闻声尽风靡。
白云深处得雄奇，天下风光在武夷。有女姝姝容落雁，其心细细茧抽丝。
老胡一击许谁知，大冶红炉片雪飞。青草冢间留不住，白云还望故山归。
困睫瞢腾老孝先，麤毡布被早霜天。珥貂碧落应无分，且向人间作睡仙。
今年正月晴明甚，袅袅青门杨柳枝。逗遛残雪已无赖，偃蹇和烟故不迟。
九牧贡金形尽铸，盈庭屈轶草长翩。阿难河上乌犹在，啼断明元朽骨膻。
升虚楚望犹能赋，振履商讴只自悲。可是閒居爱重九，尉仙落笔有新诗。
黄梅雨歇春归后，抟黍哺雏鸠唤妇。红残小颊蹊上花，翠刷浓眉陌头柳。
过了秦灰汉又唐，衣冠谁不是牙郎。河东柳氏何师法，奴婢犹知蹈大方。
子有园林瘴水滨，家人曾浣綵衣尘。槟榔花下红谖草，别后纷披几度春。
树淡云浓又一坡，招邀处处是行窝。梯岩危似蚁缘木，架屋高如鹊结窠。
三嗅初令消渴止，一中定扫宿酲淹。醉翁鼻观还亲切，不待狂僧写布帘。
骚坛点将早知名，睥睨群英意气横。倚马摛文倾玉海，临屏炼字振金声。
谁制鸾笺迥出群，云英腻白粲霜氛。薛涛井上凝清露，江令筵前擘綵云。
刘季原为猜忌雄，功臣多以狗烹终。何如羽得八千士，百战相从化鹤同。
无尘雅称迟征马，有响方知咽晚蝉。试问武陵溪在否，只疑宛在白云边。
兰桡冷落荷花片，月榭虚悬竹树颠。悟得此身如幻泡，始知遗蜕是生天。
颇忆呼卢袁彦道，难邀骂座灌将军。晚风落日元无主，不惜清凉与子分。
书到中秋诗似月，兵连四海世何年。唤君且拭浯溪石，善颂吾侪要目贤。
日边护漕建台深，荣路长才入壮心。正是规恢要多士，须知汲引有知音。
刮地风来健葛衣，一凉便觉暑光低。云头龙挂如垂箸，雨在中峰白塔西。
大官宣劝礼优宽，中殿刀嫔各尽欢。和气满城天色好，不妨直际晚回銮。
龙庭十载典南讹，再品朱弦韵未和。美湩千钟聊当酒，纯音三弄且充歌。
幽怀无处对秋阴，数叠云峰压翠岑。安得水边开一阁，莲花风信满衣襟。
未除豪气每自笑，欲吐狂言无与同。安得并刀剪檐溜，凭高万里望晴空。
有客空吟青玉案，无人更醉白铜鞮。登临不尽古今感，矫首寒山日欲西。
春尽江城不见花，似知白发畏韶华。战争故习俱无赖，丧乱余生未有涯。
飞兔妙摛青玉案，胎仙重脱紫云胞。小奚容入江西社，四海眼空毋甚高。
一浦潮生鱼入市，千山月上鹤投扉。追游二十年前路，孤负东风赋式微。
忆昔甲寅逢闰夏，于今八载又张筵。画眉京兆闺房韵，点颔汾阳福寿全。
持钵王城住几年，袈裟新汎上江船。禅心还似江心月，江自东流月自圆。
手制鸡臡味可知，雨书走饷慰穷饥。可能夜去闻声舞，却效早鸣逃难邓。
花林啜茗添幽兴，绿亩观耕称野情。何日要荒同入贡，普天钟鼓乐清平。
十数年前事如箭，倏然飞到眼前来。南湖野水春风路，豆荚青眸相对开。
粤藤玉板泽于脂，歙婺隃糜理胜犀。归日锦囊诗几许，七闽当有数千题。
因访吟朋到竹居，春寒策策动窗虚。几翻好雨偏留客，一盏青灯共读书。
白首不堪忧患缠，要将乐事饯流年。寻山犹费几两屐，贮酒真须百斛船。
三献荆山时未识，一鸣齐鸟众方惊。传闻下诏搜遗逸，劝讲方思用老成。
閒居无送亦无迎，唯是看山尚有情。那更亚夫怀怏怏，却怜定远策平平。
不知先生信天翁，当行则行止则止。但教饱和渊明诗，讵料老折东山齿。
花中来去看舞蝶，树上长短听啼莺。林下何须远借问，出众风流旧有名。
薄暖正当挑菜日，轻阴渐变养花天。君王勤政稀游幸，院院相过理管弦。
衣冠偶坐论经术，襁褓当时刺绣文。更怪高材终未遇，有司何日选方闻。
轻蒲一簇软如花，巧织重铺意未华。吟处迥宜孤背倚，坐来温爱两趺加。
杨柳丝间黄栗留，杏花枝底碧遮油。一鞭归兴输年少，十日香尘卷日流。
蜂腰鹤膝嘲希逸，春蚓秋蛇病子云。醉里自书醒自笑，如今二绝更逢君。
高吟拥鼻诗怀壮，雅论持衡道气充。厌尽繁华天上乐，始将踪迹学冥鸿。
未许赤松陪杖屦，却须黄阁再经纶。苍生指日为霖雨，仄耳宣麻宠数新。
山外浮云云外城，江边羌角水中声。九分雪发功名晚，一寸冰衔去就轻。
家声籍籍大江西，临老挥毫捧御题。得意何殊少年乐，还家不惜醉如泥。
二老相思又隔年，僧窗閒坐复何缘。吟翁最好盐城住，时把歌诗付酒船。
不挂寸丝方免寒，何须特地袅长竿。而今落落零零也，七佛之名甚处安。
中天积翠郁层阴，雪瀑遥飞落远岑。白月夜分双鹤舞，清风时听万松吟。
爱国虑勤宽玉带，筹边谋远捍金城。我公勋业难模写，但见皇家庆太平。
梦中说梦笑当初，瓠落生涯键户居。大有悲欢耽网络，更无心力到诗书。
浊酒三杯斟日月，浮生几度换沧桑。凌风自有逍遥乐，依旧乾坤一楚狂。
远岫疏林澹有无，回溪密树又纷敷。令人惆怅宫墙外，不写栏边水半湖。
夜半诗坛喜解围，楚天云淡玉绳低。撞钟自得兴不浅，泣鬼初成人未知。
万家愁喜圆今月，一尉东南忆故王。玉宇高寒归未得，待将消息问吴刚。
列圣丛中独许君，空王令下急翻身。会须别有拿云手，指出威音那畔人。
时清不觉衰年及，别久那堪万事疏。太白楼头闻驻节，暮云千里转愁予。
汗血炎方七见春，又随残月渡江津。行藏莫遣沙鸥识，一片浮云是此身。
尽道王门可曳裾，青山吾自爱吾庐。新年且醉屠苏酒，旧业重修种植书。
梅花好处共心期，曾撷天葩寄梦思。兄弟自为千古计，江湖方诵二萧诗。
曾泛扁舟诣石湖，恍然坐我范宽图。天寒远挂一行雁，三十六峰生玉壶。
长江淡淡吞天去，甲子随波日日流。万事转头同堕甑，一身随世作虚舟。
绿水青山写作图，无边逸趣在樵渔。不闻昔老渭川叟，八十初来载后车。
滞留穷县许过我，季心不负千金诺。何为岁晚尚迟留，庭下寒篁还解箨。
吾宗思旧宝残剩，发匮旦旦勤搜探。闻香无意得龙焙，汲戆盖猛随咀含。
垫湿愁看瓦上松，移居无力向东峰。漏天不补雨连月，压岭欲颓云万重。
红芹笑指宫墙傍，白塔閒看鹳鹤回。未必三迁专为此，却因得此恣新裁。
山僧寄语收茶日，野老留人供社时。久住不须嫌寂寞，此间偏与拙相宜。
削平丘垤孤峰峻，撤去籓篱万象宽。快诵老坡秋望赋，大千风月一毫端。
旁观讵敢当勍敌，俯拾无劳命短童。说与妻孥须办取，如山酒肉贺全功。
朋游族党死生分，老寿今居第二人。松竹饱经炎海瘴，柳梅空想越溪春。
石壁千重树万重，白云斜掩碧芙蓉。昭君溪上年年月，偏照婵娟色最浓。
大州小州疲征输，文书急急如骂奴。家无二顷归未可，泮宫水冷乐有余。
中郎不作君谟逝，儒雅风流孰继之。一脉西山绵坠绪，六经太学宝残碑。
老罢归来寄一廛，交亲南北散如烟。诵君雪暗天涯句，离合升沉二十年。
忽闻缑笙度宫商，红尘俯视有底忙。矶头刷羽今正黄，欲搥此楼呼酒狂。
一夕叱羊皆化石，五年插柳未成阴。全倾种种衷肠话，只获悠悠道路心。
此声不属闻中取，六鉴相攘竟谁主。后来纷纷何足数，五乳峰头曾赚举。
日本晁卿辞帝都，征帆一片绕蓬壶。明月不归沉碧海，白云愁色满苍梧。
落帽粗豪非宿好，插花姿媚怯英游。不如只把茱萸看，免叹尊前岁月流。
烟洗风梳碧可怜，秋深犹咽五更蝉。谁家残月沧波苑，时见渔舟网碎钿。
皇情祇眷此砚美，掞藻时时凭玉几。拜爵应封即墨侯，锡名且号虚中子。
楼船下视晴天碧，鼓吹前驱远陌清。桃李归时应盛发，薰然和气满春城。
禅家自古分人境，心地明时境始明。榕樾交阴墙内外，卉花散采路纵横。
倦枕厌闻窗外雨，残膏犹在壁间灯。草芝要及清晨服，深媿蛮童为扣冰。
仙郎白首未归朝，应为苍生领六条。惠化州人尽清净，高情野鹤与逍遥。
野花啼鸟喜新晴，湖上波光漾日明。底事伤春心绪懒，不堪愁里听莺声。
五畤初行禋类礼，万金难买岁朝晴。老臣纵有甘棠颂，未必朝廷记姓名。
林扉厌听雨声频，为惜春风只九旬。裛扑山花将放杏，侵寻岁月已过人。
曾沐春风化雨来，举家桃李一时开。登龙莫遂攀留愿，问字何从载绿醅。
虚堂雨过生凉颸，劝君一醉君勿辞。去年不知今岁事，明年万事今得知。
人生贵在适意耳，安能局缩身如蜗。杖头有钱即相觅，明日更泛仙源槎。
古来豪杰人少知，昂霄耸壑宁自期。抱才委地固多矣，今我抚事心伤悲。
一抔犹是吾家土，万里言投异国村。我自远行君永逝，汉碑唐韵更谁论。
青黄山是钓人家，晒网门前夕照斜。路入仙源何世界，等閒一饭饱胡麻。
欲随渔子飞双桨，似与仙翁在一壶。目乱风埃知有几，肯来幽处濯缨无。
纵横药树穿藤架，破碎溪山上画屏。记得年前曾往返，而今相忆鬓星星。
冷淡秋光画不成，闲身赢得醉而醒。水声自与月俱白，山势常知云更青。
团团政尔来天下，皎皎何从堕水中。剩欲学为牛渚咏，只愁笑杀绮裘翁。
此心无日不风沂，常恐春随柳絮飞。才觉迷途先独复，便于安危作真归。
一肩行李一囊书，来及长沙霖雨馀。胡为泥中甘曳尾，秋风征旅始愁予。
权使将军势不行，连云鸳甃鸟乌晴。池台溢郭鏁扃固，林樾半空甍栱頳。
霜馀溪湍息奔斗，农隙维时梁可构。往来恐有病涉人，官著恒规谁敢后。
莫叹驹阴逝若梭，夕阳归去我来拖。园中黄菊齐争放，头上银丝欲奈何。
山花有意供迎送，沙鸟无心任去来。愧我十年廊庙上，不知清梦几番回。
踏雪来游大涤宫，缘崖一一访仙踪。回环九锁银为阙，峭拔千山玉作峰。
祸福既能知倚伏，行藏争不要分明。可怜任永真坚白，净洗双眸看太平。
心定渐忘行役苦，愁浓不觉岁时迁。从今暴殄为明诫，曾见山头火种田。
家占西湖岛上云，雪光月色更侵魂。兴来烂漫心空老，诗罢苍茫眼正昏。
青衣入门官降符，玉苗劫索蓝田租。荆公腼觍出乡塾，春郊蝴蝶如亡逋。
后生那得识此酒，从君乞方还肯否。徽州作赋为欷歔，荆州诗来端起予。
风窗片晌变晴阴，褦襶谁怜酒独斟。去日江湖归永忆，当前雷雨动孤吟。
疾风吹雨过前溪，留得馀凉在竹扉。为我拂床仍置席，今朝梦稳故山归。
今年夏月久不雨，清昼耘苗夜车水。可怜枵腹不支劳，近海膏腴半枯死。
芙容著花已烂熳，浊酒弹琴聊少停。数声别鹄隔江渚，一醉秋天空玉瓶。
观者皆惊牙爪动，攫拿意似翻长空。吾疑奋迅出户牖，何事经时留此中。
天外谁飘桂子风，老夫鼻观已先通。直须斩断年时话，匹似西来叹不逢。
云护雁霜笼澹月，雨连莺晓落残梅。西楼怅望芳菲节，处处斜阳草似苔。
庾亮楼前月正明，谢公墩上雨初晴。清光照我双吟鬓，此夜怀人万里情。
海色天容共一池，群花寒浸碧涟漪。临流化尽春衫影，绝似唐宫浣露时。
水声直过龙河北，山势遥临碣石东。圣德皇恩今亿载，岂胜凄感月明中。
春晓栏干无数山，山云浓淡去来间。湖光一片东城外，鸥鹭相亲风日寒。
春欢雨露同沾泽，冬叹风霜独满衣。留滞多时如我少，迁移好处似君稀。
青深秋水何堪负，黛远春山尚待描。纸伞低斜曾记否，褰裳怕过断栏桥。
门外骊驹犹在道，堂前燕子稳栖梁。金盆月艳蒲萄缘，便拟狂飞千百觞。
尘飞不到庭宇肃，花草四时香馥郁。千章乔木势凌空，万仞峰峦如削玉。
须臾更深残酒醒，明月当窗风气冷。閒愁万绪从中来，几欲长号泪如绠。
终日泥行足半胝，中桥望见已多时。一篙不得风漪力，早被青帘圣得知。
长者诃之子毋乐，此不能食徒张扬。如蛇之色人之舌，愈美愈毒腐汝肠。
官梅向客开何数，江柳催时发更频。春酒一杯聊自劝，瞻天未已又思亲。
山林性气与时背，霜雪髭须得酒豪。野屋难为春帖子，自研冰雪写离骚。
极目云黄陇已秋，高低遥带日光浮。两岐预颂闾阎乐，百室曾消妇子忧。
危楼百尺閒临水，玉宇无云天万里。悠悠山月涌晴空，举头拭目增欢喜。
十分蟾影照人间，一片山河古影寒。惆怅年年今夜月，人生能得几回看。
朱幡徐转候群官，猿鸟无声郡宇宽。楚国上腴收赋重，汉家良牧得人难。
西望柯山正蔚蓝，衢州只在此山南。却愁路尽风犹剩，回纳清风与破帆。
旨意惟须听帝君，仪形徒可惑愚群。纵凭黠智深谋虑，定命安能拒半分。
漏篷不碍当空挂，短棹何妨近岸移。佛法也知无用处，从教日炙与风吹。
驿路孤亭含落晖，绿芜风暖燕频飞。城头潮上酒初歇，江畔月明人独归。
有美一人闲且都，天然自与常人殊。奔逸绝尘遗步趋，宛在大海之东隅。
传人妄计先灾木，割地谁知竟赂金。重检残编春院夕，五更红烛泪痕深。
梦中忽到江南路，寻得花边旧居处。桃脸蛾眉笑出门，争向前头拥将去。
新朝兵革征方急，旧隐烟霞尚未还。衮衮簿书尘满眼，衰翁奚暇谒松关。
角巾芒鞋客竟日，燕舞花明风满帘。垂头人吏困自睡，此地元非礼法严。
断尽人间书画缘，非关学道与参禅。从来到手浑无味，且仗床头买酒钱。
闪雨不成张祖席，停云空自寄诗篇。趋势家莫作多时住，闻道东人正可怜。
千载干戈堪洒泪，三秋笳鼓数惊心。平沙乱草迷枮骨，汉武穷兵怨至今。
青山入城誇富贵，卜居已失山家味。每逢佳节欲登高，却嫌山有金银气。
黄云黯澹低神州，风雪晚来殊未休。春色连天变老树，寒光夺月明高楼。
驮经白马本真龙，柯烂长安局未终。龙惯卷风天劫在，倚藤空幻小桃红。
未论头角与眉宇，但听啼声谁敢侮。就令长大未必奇，亦作人间孔文举。
真人试剑仍留石，高士垂竿尚有台。作客经年重怀古，不堪蒲节又相催。
满座自倾鸲鹆舞，半岩拟作凤凰声。醉中深意知谁解，付与前身阮步兵。
呼酒当天聊复适，说诗正可凉风夕。银河万顷镕琼色，旷放莫名狂太白。
寒夜灯前赖酒壶，与君相对兴犹孤。忠州刺史应闲卧，江水猿声睡得无。
苦心且作丁当和，积恨终凭熨帖平。寒女终身无褐彩，绮罗通夕课寒檠。
神气自调丹鼎火，仙班不藉紫芝泥。落成此老来酣饮，酬爵端容据席西。
长安市里仍卖卜，武陵溪畔每烧丹。缩地往来无定所，花源到处路漫漫。
土圭才见景初长，忽报天声出五羊。始信玄阴消北陆，悬知赤伏耀南荒。
娇小不禁弦索滑，肠欲断时轻一抹。半遮粉面回春波，等閒忘却龙香拨。
海风吹雨夜潇潇，一滴愁魂一种消。自是客边听不得，不关窗外有芭蕉。
照海渔灯闪闪明，七鲲宵静月痕清。浪花飞雪鱼龙戏，触网惊传入巨鲸。
酒缶宜为布道场，数升胆气可开张。神祠岁月如能易，宁可蹉跎滞醉乡。
食时方了大扶扶，前逢仄径仍崎岖。悬崖破栈不可玩，舆丁挟我如腾狙。
植德由来不自知，成家今风聍馨儿。名驹有种能千里，仙桂腾芳定五枝。
不怕狂风妨去鹢，偏愁寒月照栖鸦。诸生凝望须君至，共赋新诗赏雪花。
金陵城中无纤鳞，一鱼往往重六钧。脊梁尃车尾梢云，囱如大武千秋箸。
山列画屏金错落，岩悬星斗玉玲珑。凭高未尽登临兴，更上天台第一峰。
持节俱从远地回，连床两喜宿乌台。谈诗细雨灯前落，对酒清风柳下来。
两戒休为伤廓落，一尊岂必酹苍茫。他年梦想倘时至，为说秣陵烟雨凉。
人心似铁炉犹在，世事如棋路不移。闲著目光牛背上，英雄千古竟儿嬉。
东走峰阴摇砥柱，西来紫气属长安。自怜綵笔惊人在，只尺天开谒帝难。
知君非我载醪人，终日相随免污茵。赏尽高山见流水，唱残白雪值阳春。
岷山千里青未了，恨隔长江不到吴。羁云冉冉吾旧识，安得挽之来坐隅。
朝来乾鹊聒檐牙，入夜孤灯也弄花。儿女一生梦养虎，行藏四足画添蛇。
剧饮顿能消久渴，深谈犹是胜高眠。流光莫听轻抛掷，旅次春风又一年。
梅中最晚是缃梅，一日来看欲百回。俗紫凡红终避舍，不妨自向雨中开。
二气阴阳相荡摩，不知真宰意云何。三王二帝时节少，五季六朝丧乱多。
招得湖山来几席，巢居阁子晚偏宜。松涛千尺梅花影，自是人间绝妙词。
张翁年纪如伏生，读书不及绘事精。为图亦自有古意，长幅短幅求人争。
微风不动敛涛湍，组练晶晶色界寒。斜照发挥犹未尽，月明残夜更来看。
一片灵明自有田，当仁那肯逊儒先。归来不说溪山好，只说癯仙气浩然。
故乡望此犹天末，今夕如何使梦来。且约伏龙千仞宅，共沽千日战千罍。
望中乍失青城路，深处应开玉树花。留得岁寒终古意，年年幽寂卧烟霞。
四明仙客此楼居，毕竟西湖压鉴湖。曾谓家童欺贺老，当如沙鹤认林逋。
弄云初月光犹淡，出水新荷绿未深。萧散晚凉君解否，一杯寻见古人心。
东来坐见玉肌丰，识面中郎旧谱中。绝胜诗翁红万颗，暮年流落到泸戎。
紫髯青眼代天才，韩白孙吴稍可陪。祗见赤心尧日下，岂知真气梵天来。
举世共知名父子，此身莫负晦翁门。重阳风雨何堪别，只和名章当赠言。
嗈嗈鸣雁略云汉，风吹散落天一垠。归来勉强整毛羽，饮水啄粒伤离群。
落叶疏疏似雨鸣，莫疑春晚有秋声。抽条易叶年年事，看取一翻新绿成。
虫鸣切切故关听，重感跳丸去不停。不足有馀空岁计，书来吾友愧丁宁。
半天寒色在啼鸦，红树青山日欲斜。村市独归江路熟，秋风初冷稻吹花。
鹿门不共庞公隐，凤褐谁缝杜老衣。愁绝梧楸烟雨地，藁砧百岁拟同归。
为怜涡水照人清，素舸轻装岁暮行。但见流民满淮北，更无馀笑落阳城。
此船载得许多愁，使我樽前感旧游。惆怅扬州十年梦，满江风雨泊瓜洲。
我生智出豪俊下，远迹久此安蒿莱。譬如骅骝踏天路，六辔岂议收驽骀。
葱葱佳气古幽州，隔世重来泪不收。桃观已非前度树，藁街长是最高楼。
曾为脱骖知越石，未应题赋荐相如。金茎大有长生露，乞取君王万岁馀。
举头无路见长安，十月江南有朔寒。岩瀑飞来云影湿，溪霜著处叶声乾。
先朝释褐省郎中，谪宦犹居白雪堂。齐客风流推稷下，鲁儒文学在吴乡。
窃禄忘归我自羞，丰年底事汝忧愁。不须更待飞鸢坠，方念平生马少游。
巨灵一夜擘山开，三石推从天外来。仙客斫开修月路，化工築作挽河台。
昆崙左右两招提，中起孤高雉堞西。不见烧香成宿雾，虚传裁锦作障泥。
白云如带束山腰，暮色苍然景寂寥。庙破枯藤盘作瓦，岸颓僵柳卧成桥。
纵有明珠誇亥既，恐无神剑拟干将。归欤好买成都酒，唤取当垆典鹔鹴。
湖迥山明玉宇澄，浮图绝顶快高登。天负吹我今宵梦，多在瑶台十二层。
上马乘秋欲建勋，飞弧夜阙出师频。若无紫塞烟尘事，谁识青楼歌舞人。
旌旗严重临关外，庭宇清深接禁中。三十六峰诗酒思，朝朝闲望与谁同。
黄鸟无声叶满枝，闲吟想到洛城时。惜逢金谷三春尽，恨拜铜楼一月迟。
又是仓皇万里行，岭南春半半阴晴。东江船女歌如哭，月黑波深待曙星。
兴来斟酌琼浆泻，吟罢参差玉树苍。白露满天河汉浅，还城灯火一川长。
王者之师仁以武，诸侯效顺力如虎。关河百战芟群雄，垓下一歌散强楚。
闲思连上景难齐，树绕仙乡路绕溪。明月夜舟渔父唱，春风平野鹧鸪啼。
天兵自昔下宋时，常州之民皆死之。百年政尔劳生息，一日犹然逢乱离。
郢歌白雪谁怜寡，蜀道青天始信难。寂寞黎床高卧处，碧霄依旧路漫漫。
淮源千古贯中州，南北分来九十秋。欲放此鳞归纵壑，要留佳瑞入王舟。
人言洞府是鳌宫，升降随波与海通。共坐船中那得见，乾坤浮水水浮空。
太原公子自无双，戎马经年气未降。甲骨青铜馀事耳，惊看造诣敌罗王。
制阃宣劳已再期，胸中方寸了无私。谁言今日平齐策，不似当年代蔡时。
侍帝二子来何许，无乃徐甲庚桑楚。注目拱手气不吐，画师笔端更解语。
雨后诸峰浮夕霭，霜前一叶送寒阴。停车欲问当年事，尺素何由到上林。
行尽天涯不见秋，君家庭院冷飕飕。太平欲选风霜吏，画史当居第一流。
刘郎一去杳无踪，水白山青只故宫。欲问岩前老松树，人间禁得几秋风。
握手论交交气真，旧游四顾暗伤神。陪从金马门中客，和唱铜驼陌上春。
官甑晨炊云子玉，兵厨夜压秦淮绿。尚书亲饷老农夫，塞道夫须兼独速。
一卷素书终报国，十年青鬓两登坛。徂东雨雪重来日，杨柳依依夹道看。
玉舄共占仙令起，金门遥待侍臣还。他时把袂知何处，应笑冯唐鬓共班。
太平风景是京华，白马黄衫七宝车。寒食斗鸡归去晚，院门新月印梨花。
剧谈终日坐生风，洗濯烦襟一何快。酒行到手君莫辞，有鳖可炰鱼可脍。
胸中泛滥五千卷，足下纵横十二州。小子浮夸本无用，长年荒落自成愁。
海气荒凉门有燕，溪光摇荡屋如舟。不能沽酒持相祝，依旧归来向尔谋。
雨过晴空爽气深，兴豪酬景一登临。自来都识团圞节，此际频增今昔心。
万恨都从老去生，所哀犹有少年情。簪花侧帽无人管，晓泪宵樽只独倾。
泛宅浮家任所如，偶来吴下卜新居。敢争子美沧浪席，且读天随笠泽书。
暑落凉生不日间，且持蒲扇待天缘。此生为爱秋山好，已将浮世赌松泉。
偶敲料子作琴声，满口柴胡聂不清。西楚霸王贵州死，南宁地主蟒蛇生。
十乘由夔入钓鱼，饮江无马雁安居。瞿唐催要金城壁，即墨争迎铁裹车。
江流自下河自高，逆上更堪行罔水。九牛回首竹索细，十丈沙泥拒舟底。
郢曲当年谁绝调，剡舟中夜独含情。何时借得东风力，吹散同云望太清。
炉开遂失黄金矿，石划犹藏白玉杯。独倚西风倍惆怅，却忧车马到门来。
玉裙练帨清无尘，一笑唤回幽谷春。天寒日暮故相恼，不怕近前丞相嗔。
寒谷用来不识春，可怜金殿解宫轩。哀王孙有秋来月，几处愁人不掩门。
玉磬敲时清夜分，老龙吟断碧天云。邻房逢见广州客，曾向罗浮山里闻。
每怜莼菜下盐豉，肯与葡萄压酒浆。回首惊尘卷飞雪，诗情真合与君尝。
半局残棋销白昼，一簪华发乱西风。唯君父子相知久，松桂心同色更同。
越王旧殿今何在，带水盈盈名不改。何缘但说陶朱公，不将此意传千载。
隙驹不究期颐寿，风木长悲欲养情。厚福尚馀汤沭地，并归贤嗣作功名。
倾心吐尽重重恨，入眼翻成字字愁。添得情怀无是处，非干病酒与悲秋。
寒烟扑地湿云飞，犹记馀生雪窖归。泥浊水深天险道，北罗南鸟地危机。
南国烽烟正十年，此头须向国门悬。后死诸君多努力，捷报飞来当纸钱。
走马看花消许急，杀鸡为黍误侬多。吴中故旧还相问，一臂偏枯两鬓皤。
孙刘战争问沤沫，怀葛徂伏留萧疏。情知涕泗无栖泊，放浪磊砢任太虚。
好竹迷时手自栽，一轩寒碧谢尘埃。清风政为我辈设，小睡忽从何许来。
到此纯孝通神明，冥冥之中锡纯虾。病夫山中何所能，功成请将椽笔写。
败叶卷风轻蔌蔌，远峰经晓静尖尖。出门未要貂狐燠，且著轻裘次第添。
荒江日出翠岚浮，岁晚萧条意未休。世运可能随剥复，天心谁谓见迁流。
酒徒频劝眠千日，禅伯相要坐九年。此事甚难吾不会，且将双屐了残缘。
锦绣谷中湿锦绣，天池寺外溢天池。瞬息晴空明如洗，悠然板下听小溪。
忆得当年接善邻，苦将闲事强夫君。斗开碧沼分明月，各领青山占白云。
官醅亦自有妙理，风味不如家酿醇。掀髯抆拭玉荷叶，消忧破闷还天真。
乌鸟既能伤义士，蚊虻何苦碎贞肌。由来天道本无定，谁使昆虫必有知。
只缘雨过水倾崖，霍地冰帘数幅开。始信人间真实相，尽从无始劫中来。
空樽独把送斜阳，九日何忧酒中伤。客里吟情尤寞寞，梦中归意亦茫茫。
西湖南山和靖庐，西山东湖清隐居。皇天从来具老眼，胜地不肯栖凡夫。
起身就视觉有神，不见笔痕惟淡墨。岂徒挥洒无人似，苦节清风贫到死。
青青麦陇鸟相呼，淡淡长空尺霭无。驿道宽平人语好，共知明日到皇都。
白云在眼忽思亲，春雁同回期不匮。近里工夫实有加，它年肯屑扬州吏。
光翻午夜浑疑月，花满新春未数梅。自笑诗成无好语，但知缟带与银杯。
月明梅影人同瘦，日夕潮声海倒流。猛忆故园寥落甚，烟花撩乱怯登楼。
眼明见此屋突兀，修廊广殿钟鼓传。笋芽供羹坐取饱，茶乳沃舌听谈禅。
送君无奈别情何，五日生朝客里过。心逐悬旌离汉徼，梦随春柳渡辽河。
功成欲退疏纨扇，别久相亲展薄衾。节近重阳气清肃，好山何处可登临。
西湖主人久未至，雪云我为开吟天。偷闲把酒罗脍鲤，鱼冻难趁烦鸣舷。
自应骑鹤下浮丘，雅意人间事俊游。长久方壶新岁月，飘遥江左旧风流。
声华南国推高士，名姓丹台缀列仙。每话官曹苦拘束，归家长是夕阳天。
手授诗词二阕传，音高和寡孰钻研。八叉三影才争捷，疑喜疑嗔妙语编。
孤忠炯炯能移孝，温诏谆谆遽夺情。三峡壶浆应满道，江山草木旧知名。
老惜佳辰经岁得，醉惊陈迹出门非。渔阳鼓节尤悲壮，知我新从万里飞。
缕金半臂双鸳鸯，翠杓银瓶唤客尝。嘶杀门前五花马，罗敷有夫空断肠。
汉容黄绮为逋客，尧放巢由作外臣。昨日制书临郡县，不该愚谷醉乡人。
楚都陈迹久灰埃，一曲虞兮尚寄哀。不作偷生渡江计，可须千里更西来。
我老杜门惟足睡，君豪折简固难呼。此诗强欲相题目，堪笑衰翁胆满躯。
稷山屴崱峙天空，山下陂田辟几弓。山芋芊绵山径曲，山隈时驻牧牛童。
只须头次阵堂堂，底用十番空屑屑。民家刺缊带湿炊，醉客糜金谩飞瞥。
缥渺真探白帝宫，三峰此日为谁雄。苍龙半挂秦川雨，石马长嘶汉苑风。
何物山桃不自羞，欲乘风力占溪流。仙源明朋重来路，莫下横波碍客舟。
雨近黄梅细不闻，破窗夜夜看星辰。园林如许不行乐，鱼鸟有知应笑人。
北堂倚门望君忆，东归扇枕后秋色。洛阳才子能几人，明年桂枝是君得。
客久蛮情徵琐屑，年丰旅食待绸缪。海天细雨黄昏近，松桂萧萧满院秋。
旋切银丝脍鲜鲫，新尝金颗擘香柑。惜余戒饮难陪伴，举白揿髯子独酣。
七珍八宝任君需，三物从来的是无。若向无中拈得出，不须见佛问何知。
父老见棠思旧爱，儿童骑竹若初迎。何须更说郎官省，小却犹当拜水衡。
荔子雨晴红点点，葡萄江涨绿流流。梦魂不啻三千里，倦翮难胜九万风。
梦残正欲还君枕，棋罢那知烂客柯。松菊未荒风月在，应容老子且婆娑。
柂楼索莫吟秋笛，戍火青荧咽暮笳。争似渔翁最萧散，晚来和月卧芦花。
鸾舆西幸郊天日，洛水桥南乍识君。投分埙篪无异曲，定我兰菊有余芬。
白酒东家一饭馀，仙翁题字石榴书。知君招饮先歌曲，莫道神仙世味疏。
百二昌期见戊申，神孙圣祖两王春。抚绥无外乾坤旧，洗濯重光日月新。
春风一夜吹滕六，旋落旋销不成簇。只馀架上万天花，照影清池三两曲。
困睫芒羊一欠伸，颓然忽已堕纱巾。鼻端雷动君无怪，路熟华胥不问津。
术庸难靠医求效，俗陋多依鬼乞怜。鸥鹭如欺行迹少，分明溪上占渔船。
一分为二有津梁，久矣名言日月光。求是更须尊实事，莫教舞袖太郎当。
白发数茎映葛巾，天边海国寄閒身。虚劳门下收残草，浪说坡翁后一人。
数幅密缄迢递去，寸诚都写别离间。翻思旧日赓酬乐，鼓噪当时更有颜。
又叹崇宁宣政年，无端亡虏误开边。谁能为我惩前辙，早挈江山入舜甄。
莫言杨柳枝空老，直致樱桃树已枯。从我到君十一尹，相看自置府来无。
江沙一日蚌胎虚，游女争誇掌上珠。美化不将风俗禁，他年恐作媚川都。
拙主不能争子所，凝心尚自学吾庐。辟人辟世将焉择，独立西风且影疏。
乡宴无心听鹿鸣，时平有口歌鱼藻。每舒意气拂剑光，懒把穷通叩蓍草。
欲见旧交惊岁月，剩排幽话说艰虞。人间书疏非吾事，一首新诗未可无。
人言此邦公所私，教我子弟等父师。大书深刻岂足纪，愿奏宣布中和诗。
圣代山川尽海隅，朝鲜东面一藩如。冠裳旧入周王制，文字全通汉诏书。
大千总是神仙药，此药无多灵验多。七佛之师虽解用，难医无病老维摩。
凉夜西风枕簟清，钟声送月傍柴荆。寒蛩也识秋光到，砌下窗前处处鸣。
桂岭瘴来云似墨，洞庭春尽水如天。欲知此后相思梦，长在荆门郢树烟。
汉祖当年歌大风，谁知衽席伏兵戎。萧曹已老从龙业，绛灌惟馀走狗雄。
读书自辨千秋业，忧世难捐一段情。才得两朝开霁色，黑云又截暮山平。
株因有约终生守，心到无防尽日开。闻道老猿工饮弈，月明江渚待安排。
纵横古帙散绳床，卧对疏帘卷夕阳。春去残花已无踪，娟娟新绿上筼筜。
此事元无浅与深，著衣吃饭送光阴。却绿说似痴人梦，便向汪家图里寻。
列岫周遭疑雉堞，断霞零落似汀洲。无人相与言清事，落日鸣蝉满树愁。
茂林深处散清凉，石罅泉声引兴长。高挂角巾舒啸傲，炎飚那得到山庄。
飞挽正资经济手，典刑终念老成人。赤松未许长为伴，归取青毡继颍滨。
空有奇胸貯石渠，功名不许老头丰。凭君细阅寒窗下，还有它年房杜无。
青鸟当时下紫云，绮囊书祕露桃新。莫嫌夜半移床远，朱雀窗中别有人。
馀生端合老吾庐，心地全然与世疏。安得数椽西岭下，自行溪水灌园蔬。
年华添线又浮灰，忽忽穷愁不易裁。惟有病人知客意，故冲寒雪送诗材。
灵运风怀半属君，更怜泉石意殷勤。晚烟白透衔峰月，晓日红蒸隔岭云。
天敞峰回入暝迟，兴来携策未全疲。摩挲草暗琴台色，徙倚风传苧妇词。
诗成故客知无敌，酒尽凭谁为起谋。岁晚相逢山在眼，从公脚历颇能不。
长雨顽云处处山，浃旬浑不露天悭。鱼旟未光心如醉，鸿雁关情鬓欲斑。
子房不愿萧曹位，底事穰侯畏客来。得一老兵皆可饮，何须车马便惊猜。
丈室虚明了不扃，寸田芜废正须耕。容颜半叹年华改，品目犹烦月旦评。
来往纷纷皆驻毂，别离款款更张筵。知君过此频回首，心恋彤墀玉陛前。
一旦工夫尽志诚，凝神聚气固真精。颜容如玉无饥渴，方显金丹片饷成。
成家尽是经纶后，得句应多谏诤馀。见说养真求退静，溪南泉石许同居。
园亭已觉晴檐暖，楼上东风尚峭寒。燕垒泥乾芹菜老，蜜房香满杏花残。
九十春秋已过半，养花天气正融和。海棠枝上莺声好，道与时流见得麽。
廷尉已执天下平，更出一节令循行。时清断狱岁在减，小臣何功君圣明。
赵州行脚我安能，闲却床边六尺藤。钓阁卧听西涧雨，棋轩遥见北村灯。
梦和残月疏难繫，愁泣荒烟涩不飞。一自青阳惊受谢，到今冷眼与时违。
长檠翠幕高高张，浩歌起坐秋夜凉。明月已在天中央，大星小星光烨煌。
霜台何处得奇葩，分送天津小隐家。初讶山妻忽惊走，寻常只惯插葵花。
水旆山幢到眼真，丹青笔手压红尘。休衙午睡千峰面，江北江南一样春。
天运悠悠终典午，竞从庐阜寻归处。凿池种藕拟奚为，西山几度看悬鼓。
大将立功防内外，贤人责备有春秋。四牵五饵卫常事，贾谊缘何哭便休。
王子峨峨天下士，携来一束牛腰纸。白雪裁诗富新词，朱霞摛藻发奇理。
风泉声里残蛩语，松栝阴中碎月明。永夜不眠清欲绝，何人与会此时情。
朝朝劳作到田头，戴月披星干未休。劳力一员均八亩，尽年三插接三收。
人家百万帝城中，应念南山彻骨穷。铁壁重重挨得人，笊篱无柄舀春风。
子规泣诉春山头，芳草连天不尽愁。紫陌游人在何处，空有颦眉人倚楼。
何侯精采如琳琅，携诗揖我谓我臧。我今为子登楼赋，书版一讽悲兴亡。
道存固可轻华冕，谈进当知得异书。推毂贤豪非我事，所期诗酒乐朋裾。
齿发未衰非药物，山林不返为云霞。庞眉尚有郎潜者，徇禄忧生直可嗟。
才看鸣镝破垂杨，又报金城一叶霜。为问佽飞诸恶少，何人先缚左贤王。
半醉闲行湖岸东，马鞭敲镫辔珑璁。万株松树青山上，十里沙堤明月中。
残蝉古路无人迹，瑟瑟西风已三日。杜门却扫处一室，颠倒笔砚理书帙。
仙源溯尽水西头，欲采汀花赋远游。岩径曲盘千嶂入，野桥斜度一溪流。
芳春随分到贫家，儿女多情惜岁华。聊为海棠修故事，去年灯烛去年花。
此时驱尽胸中愁，槌床大叫狂堕帻。吴牋蜀素不快人，付与高堂三丈壁。
才朝金阙便言还，自是高风动圣颜。身作地仙逢盛世，面承天语住名山。
碎节繁音交砉騞，南箕鼓风箫籁窄。一斛明珠一索穿，撒落金盘催曲拍。
青嶂回环画屏倚，晴窗倒入春湖水。村村丛树绿於蓝，列列行人去如蚁。
前贤相遇是前程，不见斯人莫误行。白面书生那解事，只将文字住京城。
烟雨横江水著天，不曾夏涝似今年。缘堤何用千株柳，只与行人碍过船。
问渠得似山间日，犹自筠笼叫不停。我亦多言私自省，再三守口要如瓶。
灯花作意照归人，短棹扁舟寂寞滨。帝力如春苏万物，遥知太一不威神。
新佐天官领百司，可如供奉玉堂时。向来仙骨应俱羡，此去冰心祗自知。
歌徵桃叶双鬟艳，酒布兰生百味香。重恐干旄烦守相，扶筇多在果园坊。
两朝草草失承平，同是腐儒解忧国。中岁浮沉在蜀多，亦向成都感离索。
萱草行间过履絇，杏花影里散文书。秋风遣我疏团扇，又被春风遣唤渠。
寿域初添八十龄，无边晚景乐光明。中原宁静干戈戢，遍地欢歌四化声。
英年粉署擅才名，郡守新除荷宠荣。环佩未辞青锁闼，欢声先动越王城。
何处夜航鸣橹过，沧江如镜烟半破。忽然长啸惊沙鸥，飞入前山不留个。
寒岩突兀山之阿，足履危磴攀藤萝。岩下清泉响环佩，岩前古木交枝柯。
露桃叶密花无赖，湘竹枝深泪有光。晓月如珠归寂寂，故应杨柳怨萧郎。
流水淘沙不暂停，前波未灭后波生。令人忽忆潇湘渚，回唱迎神三两声。
鱼水已无千载遇，斗山安有一时忘。云孙更是通家谊，常拜冠裳到此堂。
春愁早觉费驱除，青酒何人赠百壶。投老残年无处著，只堪脱帽见霜颅。
常记桐城十载前，几回风雨对床眠。他年空忆今年事，却说黄亭共惘然。
君作新诗故起予，一吟聊复报双鱼。杖藜高径谁来往，散帙空堂自卷舒。
我爱君家似洞庭，冲湾泼岸夜波声。蟾蜍影里清吟苦，舴艋舟中白发生。
午夜红光照禁中，贡金铸鼎效神工。群臣称瑞频腾奏，又见祥云鹤舞空。
铜雀台边事少州，名郎来守喜安休。吾民正遂歌襦乐，我里甘忘衣锦游。
化工岂是夸呈瑞，人意何须岂妄猜。并秀六房如可信，里中他日又公台。
天子明堂欠梁木，此求彼有两不知。谁喻苍苍造物意，但与之材不与地。
金城列镇频纡策，玉帐巡行竟解纷。笳鼓五更传落月，旌旗千里捲归云。
旅雁声孤过旧林，相怀无处共论心。眠云未负他年约，看雪难忘尽日吟。
初春抱病涉新秋，叩遍医门废历酬。小子幸灾因语怪，老夫委命独忘忧。
空馆乱虫孤烛夜，荒原残叶数家村。相逢未久还分别，愁倚秋风独断魂。
高云人切甘霖望，小草吾羞远志违。颇忆五陵携剑客，平生游侠擅轻肥。
故园双桂树初成，将比吾家两弟兄。封植敢忘先子志，急难谁念此时情。
知向华清年月满，山头山底种长生。去时留下霓裳曲，总是离宫别馆声。
鹤为车驾酒为粮，为恋长生不死乡。地脉尚能缩得短，人年岂不展教长。
江海於人元不薄，风流如此欲安归。集贤学士吾兄弟，近日音书亦较稀。
柔姿能耐几时消，况是春来腊后飘。晓幕薄寒飞旋湿，夜窗多恨滴无憀。
贴岸平岚如睡女，偃堤荒柳似屯兵。却看水色成云色，惯听鱼声乱鸭声。
义在甘心自杀身，人情天理此为真。谁能出段乾坤裹，长作偷生负罪人。
蟋蟀梧桐秋满庭，浮云散尽见疏星。仙人修月浑无迹，使客乘槎自有灵。
睡去衣裳孤月满，醉来图画乱云飞。与君山阁逃炎热，临别还留壁上题。
三君异代同清节，百口流芳共一祠。岂但吴江夸美绩，要教今古慕英姿。
两树亭亭藓砌傍，未论包贡奉君王。世无班马堪薰炙，且嗅幽花亦自香。
仲舒旧事无人记，家令风流一世倾。天下何曾识真吏，古来几许尚虚名。
连云天栈乱石滩，处处逢人行路难。鉴湖盘谷远莫及，安得此境终盘桓。
盘石轮囷隐涧幽，烟笼月照几经秋。可怜琢作团团磨，终日随人转不休。
六月西流水浸街，出门愁脱绣花鞋。渠多石滑行难稳，那得郎来与妾偕。
葛岭松篁绿愈静，栖霞枫丹红赐绯。南屏钟声凝翠微，气候凛冽僧扃扉。
三变声名徒自惜，平生襟抱向谁论。相知惟有贫相见，拨置穷愁付酒樽。
贵游多爱向深春，到处香凝数里尘。红杏花开连锦障，绿杨阴合拂朱轮。
几戒樵青成痛扫，屡闻黄耳弟虚声。逢迎可待休形叹，只恐穷冬无好晴。
江山不敢人心在，宇宙方来事会长。翠玉楼前天亦泣，南音半夜落沧浪。
掩耳功高知不世，续貂名在愧乘时。炎凉几作班姬扇，恋恋谁存赠别诗。
野人日日献花来，只倩渠侬取意栽。高下参差无次序，要令不似俗亭台。
君臣自作逋逃主，将相无非市井儿。篆入草书犹不误，尧夫非是爱吟诗。
睛风初暖溪光紫，杨柳风轻吹不起。迢迢璧月背云飞，摇荡春云映春水。
长亭别酒见平生，越水吴山去国情。欲采江蓠何处泊，一帆秋雨听潮声。
纖纖光润态偏浓，曲曲花蓬暖自融。娇泪恼公初着雨，丰肌病酒不宜风。
御笔亲批翰长衔，夜开金殿送瑶缄。平明玉案临宣室，已见龙光出傅岩。
轻舟泛泛远山微，出岫云随野鹤归。一缕翠烟横鸟道，数声清磬落渔矶。
侏儒一节足亡身，衰絰三年笑杀人。不逐猇亭天子便，龙舟何用到江滨。
乱来身世任浮沉，宴豆南州几盍簪。十顷菰蒲秋向晚，一池烟雨夜来深。
久说匡庐喜暂经，遐观但觉眼青青。倚栏万事双颓鬓，抚掌千年一古亭。
已成客里清明过，更听山深谢豹啼。衮衮春愁无处着，试拚一饮醉如泥。
木绵花谢豆荚肥，秋风催换白纻衣。东家女儿浣纱去，西家年少负薪归。
秋色苍茫日落斜，鲤鱼风起荻飞花。先生晚酌依稀醉，吹笛渔童恰到家。
柴门已断施行马，鲁酒那能醉近臣。赖有军中遗令在，犹将谈笑对风尘。
万物天机何得丧，百年心事不将迎。与君杖策聊观化，搔首春风眼尚明。
驱童晨摘承露花，荐以玉盘濡井华。谁云离本即憔悴，持玩入手意有加。
跫然诗句慰空虚，拭目科名看到渠。了却科名诗未晚，殷勤圯上一编书。
霜融雾消又作晴，四山日气烘春明。黄叶如金红如锦，枯梢无叶更觉清。
冻云岩壑晓曈昽，目极齐州望欲空。落月回光窥上界，娇花无信误东风。
解缆征涂一怆神，房陵十舍望西秦。苦无勋业裨昭代，久分江湖着老身。
此机造化如真语，混沌谁能更凿之。周子不知天亦妙，乃圈太极与人知。
明主虚怀相受言，苛留不住去翩然。久无疏傅还乡事，始觉甘槃遁野贤。
六载分符抚字劳，梦悬丹陛协三刀。遐荒雨露初能遍，万里风云迥自高。
穷途赖有陈雷友，大雅应殊郑卫音。俗子纷纷败人意，何时握手再论心。
还源根本杳难穷，秘密玄微造化中。白日昏迷常不见，青龙雾晓大家同。
句曲峰峦翠倚天，琳宫琼馆宴神仙。水程才隔一百里，脚债未偿三十年。
水乡春尽事何如，绿树阴成谷雨初。杯里尚馀寒食酒，城中已卖鲙残鱼。
连甍万瓦琉璃碧，照坐千钟琥珀红。要看仍云乘驷马，使君眉寿似乔松。
花开为客向金城，待得无花羸马行。柳荫高岩开祖帐，月摇洛水话离情。
各赠骊珠五十六，藏在肮腑为深铭。梓乔俯仰俱莫用，冰玉清润尤相形。
尚忆经过曾对酒，欲来登览恨无名。仙凡咫尺红尘隔，草草题诗亦浪评。
吏尘只可黄粱梦，棋社聊寻白鹭盟。犹计浮名孤乐事，风烟满眼得无情。
庆历初还自霅川，曾携琴酒访真仙。洞天不隔三千界，俗驾重来四十年。
宦途初不计亨屯，佐府秦山又几春。自许爱民兼报国，何分乐利与贤亲。
兰若松林物外居，羡师一住十年馀。奔驰万里心灰冷，借我峰前使结庐。
日长惟检药囊看，卧对花阴转石栏。无病病时皆闭户，不才偏称此閒官。
让枣犹如前日事，摘瓜空抱暮年悲。情知衰泪无堪滴，原上寒笳苦死吹。
茂林深壑逢迎际，细草秾花次序间。值有羽人招隐士，想君乘兴不知还。
爨下家童耽熟睡，灯前山鬼听哀吟。知君剪烛方酣饮，肯信幽人独苦心。
深宵灯幌独低回，快读离骚酒一杯。寒气渐消花气重，市声才寂雨声来。
日日相陪杖屦游，往来林下亦风流。云閒隐隐堆螺髻，雨后鳞鳞涨鸭头。
贪功谓盗古不予，读诗愧色浮清涯。揣已未敢拜此赐，亦念佳句堪疗饥。
宫锦翩翩五色麟，如君端合侍枫宸。山中老去陶弘景，湖曲归来贺季真。
青漆楼高制作奇，当时纯不用琉璃。东昏幸自嗤梁武，不道东昏更可嗤。
别苑芳苕鸣翡翠，旧巢归凤识梧桐。庭趋正在闻诗后，云望翻于驻马中。
得酒相逢笑绝缨，而今双鬓不全青。蓬莱尚说三四浅，何况方平与蔡经。
隐隐轻雷逐车响，颜行使者乐相望。劳军细柳尊亚夫，持节云中赦魏尚。
忆作儿童随伯氏，南来今只一身存。目前百口还相逐，旧事无人可共论。
一铃檐角自吟风，两面松篁翠扫空。山卉更藏无尽意，枝头未作去年红。
廉吏谁云不可为，惭非羊祜泪前碑。惟公独起图书学，窗草同春茂叔祠。
谁解西回沧海波，且听白苧数声歌。人生所得只如此，世事到头无奈何。
对月欲同鹃带血，临风会有雁传书。瓦杯冷落孤灯里，几度吞声只自吁。
我愧滥巾居此地，君能倾盖似平生。篇诗何必深相羡，渌水芙蓉岂不清。
二年倥偬缓归期，漫作新亭接舞漪。举郡定嗤推不去，故山已讶到何迟。
但原官民通有无，莫令租吏打门叫呼疾。或言州家一年三百六十日，念及我农惟此日。
可笑雕锼庭院际，何如放纵地天间。摧颓我亦差同子，该对勉欤抑对怜。
赐对金銮下九天，旋闻熊轼为驱前。人从芸阁初分直，桂折蟾宫乍得仙。
曾见鸣銮迎帝子，岂知灵鹊误天孙。沉香亭北春如海，招得三生石上魂。
糟坛博社轻扬入，鹤侣鸥群自在飞。枉渚阳山凭寄语，道人魂梦久相依。
含烟惹雾每依依，万绪千条拂落晖。为报行人休尽折，半留相送半迎归。
芍药樱桃俱扫地，鬓丝禅榻两忘机。凭君借取法界观，一洗人间万事非。
开尊唤客知何时，坐上可无俞与直。更长不怕杯行迟，愿见春风杨柳枝。
百镒黄金装马首，五文绣段击车绥。横行海内无坚阵，目短曹刘不足麾。
深入杏花三十里，横穿柳影几千重。极边芳草缝天地，际水夭桃谢鼓镛。
睡少不关茶作祟，愁多却赖酒时浇。柯桥西畔斜阳岸，谁为离人惜柳条。
小玉相呼起问春，阶前草色上罗裙。玉钗半堕无聊赖，欲倩牙纤理乱云。
曹参尚守萧何法，鲍叔惭分管仲权。莫笑当时呼伴食，元之秉国恐妨贤。
青女怀中酿雪方，雪儿为麯露为浆。一朝雪熟飞廉醉，酘得东风一夜狂。
玉门关外朔云愁，燕颔书生亦白头。君王自忆廉颇辈，义士羞称万户侯。
枝上红残遍地香，沈郎瘦骨叹更长。东邻唤客竹歌闹，琥珀杯空夜未央。
满江风月一船霜，无计留君只自狂。灯火隔帘香隔坐，无人知是竹枝娘。
寻梅不负雪中期，醉倒犹须插一枝。莫讳衰迟杀风景，卷中今岁欠梅诗。
著身丘壑谢幼舆，此事端怜卿辈无。口谭名理脚穿屐，手捉毛锥家四壁。
放舸金阊晓露晞，霸图怀古欲沾衣。城边不见要离冢，草上低看黄蝶飞。
一寒驱去不干禄，万虑纷然只爱山。阅世怳如清梦觉，求田聊计白头闲。
北渚春回芳树合，西山日暮碧云连。雁来数寄平安信，无限相思若个边。
处处笙歌杂诵谣，盍簪一笑共今宵。宛然上齿尊三老，非若班廷序百僚。
北极楼台长挂梦，西江波浪远吞空。可怜故国三千里，虚唱歌词满六宫。
微云摇月梦痕浮，虚壑谁从夜放舟。一枕疏光初睡醒，飞凉松气满山楼。
只鸡可餍小人腹，未羡侯家千足羊。借问解鼋食指动，何如蒸鸭瓠壶香。
铜柱直期标百粤，连城潜觉失全吴。江南公事行将毕，愿献扁舟范蠡图。
端平初偶忝朝班，亲见仙枝折广寒。揭晓名高推虎榜，凌云赋奏动龙颜。
忆昔咸阳都市合，山水之图张卖时。巫峡曾经宝屏见，楚宫犹对碧峰疑。
孔子生知非假习，孟轲先觉亦须脩。诚明本属吾事，自是今人好外求。
阙下交游忆者谁，翰林苏毕韩损之。凭君与达相思意，梦向金銮欵北扉。
知君乡味忆吴馂，便逐轻鸥下急湍。更使烟云有佳思，莫驱鼓吹傍湖山。
熟眠无梦到槐国，倦醉有人扶玉山。李杜吟魂已长往，兴来时以笔追还。
富贵有时当自致，文章无价可能轻。期君正在青云上，何止新诗几首行。
独坐板床如向诩，长居土室似袁闳。幅巾男子关何物，闾里浮沈愧未能。
幸有园林供笑傲，岂无诗酒乐升平。如何更得烟霞侣，好向伊川老此生。
后庭玉树已成尘，十里台城柳不春。留得景阳宫井在，他年更欲辱何人。
名声压时为不朽，百舌子。百舌子，春泥方滑滑。
墓木未悬吴札剑，断弦谁续伯牙琴。伤情故箧存遗帖，洒泪行间自不禁。
遏胸愁愤千万斛，相与激荡成波涛。神虬喷雪珍珠碎，烛龙跃日珊瑚摇。
九龙山下好园林，云物秋来涧户阴。回棹江湖孤客迹，举杯风雨故人心。
密雨着地三四尺，斑驳云开日已西。坐来指点经行处，问我何年别虎溪。
紫霞道士璚楼仙，栖真养素玄又玄。含毫深雾入幽思，写开十里玻璃天。
本来南国占离明，文章天上摇火精。收拾蛮烟炙炎海，海市忽散鲛人惊。
残腊泛舟何处好，最多吟兴是潇湘。就船买得鱼偏美，踏雪沽来酒倍香。
风传广乐声初下，天近燔柴气已升。人意可占神意悦，万年灵祚永堪膺。
巴江上峡重复重，阳台碧峭十二峰。荆王猎时逢暮雨，夜卧高丘梦神女。
废兴须信关时命，劳逸谁能问贯条。十载山林劳梦寐，五更天仗听箫韶。
寄语东邻宜早图，野心变态在须臾。壮士匣中有神剑，欲斩虎头君许无。
兰生幽谷无人识，客种东轩遗我香。知有清芬能解秽，更怜细叶巧凌霜。
郡莆卿家名望族，三仁而下爵王公。存孤实抗回天义，报国常摅贯日忠。
巢幕但闻嬉燕雀，农田那得劝鸤鸠。军前乞写监门画，呼吁民劳庶小休。
老去怜才癖转深，爱君笔力擅词林。抟扶摇上二虫笑，从渥洼来万马瘖。
清凉亭上几株柳，霜夜凉风下夕阳。依旧明年二三月，小金山上看鹅黄。
我家孤鹤李侯赠，霜仪皎洁三尺高。向人似矜短羽翼，失侣岂免长呼号。
闲看浮鸠栖曲渚，倦随奔鹿上荒陵。松门雨过长廊静，一架藤花供病僧。
千帆影里练光开，白玉城摧动地雷。故傍浅沙鞭马去，却惊飞沫溅衣回。
钧天凝露湿星墀，饮罢流霞忽溢悲。向轭敲铜高瘦骨，窥巢语梦软哇词。
睡起忻然思虑少，病余犹觉应酬艰。招摇风月聊须竹，收拾云烟幸有山。
纸上珊瑚间木难，曾敲黄阁卸吟鞍。赏音今有平园否，得句堪寻岣嵝刊。
过去未来非我经，何须深究累清膺。史尘故事虽堪读，人世机缘岂可凭。
日来憔悴瘦腰身，兰语当窗嘱付谆。随意清游聊遣闷，韬精沉饮恐伤神。
苍苔断处踪犹在，玉局残来子未收。换骨丹砂应几转，吾生结得此缘不。
与君执友共为郎，尚忆松江送客艎。在昔清班方衮衮，至今衰草恨茫茫。
乱猿啼处访高唐，路入烟霞草木香。山色未能忘宋玉，水声犹是哭襄王。
玉笛晓寒梅片舞，谁可更将春事付。薰然璀璨卧东风，亦是小轩清绝处。
隣家新妇谁家女，昨日嫁来今日去。徘徊欲去呼问之，何乃遽遭姑舅怒。
路无夷险终全节，用有行藏一任时。非但与君扶脚力，鏦蛟剸虎要支持。
云水苍苍日欲阑，邮亭遥忆旧家山。故人两地分南北，几度相思鬓为斑。
少年恐不保壮老，夜气还能亡旦书。诗书礼乐在庠序，乡射弦歌列笾豆。
青山中穴为大门，下通轨辙高莫论。飞云出纳不计限，双峙平削无刀痕。
放舟春水听龙吼，九龙之山一培塿。我生有骨倩君手，笔走星辰酌大斗。
莺闺燕阁年三五，马邑龙堆路十千。谁起东山安石卧，为君谈笑静烽烟。
灵根培植傍疏林，也借垂垂橘柚阴。犹恐开时忘采佩，每逢看处辄援琴。
斗立孤城日四围，贼奴曾未慑天威。风生虎帐豺声厉，尘犯龙颜鱼服归。
苦雨彤云十二滩，冥迷失路梦应寒。还将巫峡萧森意，来撼枫林寸寸丹。
水中筑屋类浮舟，芦壁茅堂环小沟。沟外锄田田护宅，星分棋布大荒陬。
雪意庄严万瓦黄，嬉冰士女斗明妆。壝坛偃蹇残馀柏，作援张樊共一场。
珠网纚连拘翼座，瑶池淼漫阿环家。银为宫阙寻常见，岂即诸天守夜叉。
江边寒色雁催尽，天上春光斗挹回。我独呼儿剩丸药，微功聊取助衰骸。
苦吟身与春光去，惇德门延世泽长。也欲招魂歌楚些，临风呜咽不成章。
青云自致晚应遥，朱邸新婚乐事饶。饮罢更怜双袖舞，试来偏爱五花骄。
政恐新愁无处着，不知清夜为谁长。烦君试草思归曲，付与蛾眉小抑扬。
寥落秋堂对奕棋，一龛花影佛慈悲。金蕤琼蕊安排后，玉甃铜瓶供养时。
蠹鱼自晒闲箱箧，科斗长收古鼎钟。我欲弃官重问道，寸莛何以得舂容。
楚歌声里霸图空，血染胡天烂漫红。煮豆燃箕谁管得，莫将成败论英雄。
玉穴精神迷肺腑，花房春味逗腰肢。何年更作朝云梦，一日悬情十二时。
日斜飞尽往来尘，为怕春愁恋酒樽。醉里不知归去晚，先声留著颢华门。
已为废食忘眠累，犹爱投闲置散名。诗好却缘狂未减，一官驴上漫相轻。
自言少小慕幽玄，只言容易得神仙。珮中邀勒经时序，箫里寻思复几年。
玉石村船子欲归，相逢只合醉如泥。平生学识知何患，随世功名信不迷。
道士元周其姓胡，朝来遗我仙岩图。一堆盘石东西向，凿破混沌中心虚。
早岁辞荣访赤松，林泉乐事得相从。归来正似陶彭泽，引去何惭邴曼容。
竹枝旧曲元无调，麴米新篘但有闻。试觅清冷一杯水，筒泉须自卧龙分。
山连楚越复吴秦，蓬梗何年是住身。黄叶黄花古城路，秋风秋雨别家人。
乱离拣得一枝栖，得道争知却是迷。曹操若逢诸葛亮，暮年当作汉征西。
驾鹤骖鸾自古闻，策名仙籍是真君。天边旧迹无处寻，满目青山空白云。
面壁潜心学大空，此身无患任飘蓬。草堂自得醍醐味，更访稽山支遁翁。
寂寞昆丘弹佩剑，苍茫瀛海驾飞槎。此身归定知何处，还信吾生自有涯。
人穷而贼古难断，官习于贪史尽然。踩死灵魂都不惜，国之龟宝有谁怜。
梦中占梦偶相逢，山上有山随转篷。我自持觞酹玄酒，君应临水洗蛮风。
生涯苦短能几日，驰沙湍流逝何疾。独有二日浑不知，来日未来昨日失。
醒狂在昔人增益，间阔于今安取丰。邂逅过君无厌数，异时相远念难同。
昔托孤根百仞溪，何年移植对芳蹊。云岩烈麝相思久，怅望清香未满脐。
却似移舟上碧滩，一滩经过一滩难。酷怜剑气消磨尽，飞瀑流泉日影寒。
山店春光也自妍，芙蓉渡口数家村。笋舆低过金沙架，篱落疏围芍药轩。
彭泽归业菊未荒，便投簪绂弄沧浪。一篷烟火专外兴，数亩茅茨橘柚香。
誉将星月同时朽，身应山河满数生。泥滓云霄至悬阔，渔翁不合见公卿。
碧海风涛静不飞，凌霄高阁敞云扉。拥书千卷无人到，剪烛三更有鹤归。
食肉定知非虎颈，腾身自笑不鸢肩。相逢莫话青云事，借我清风一枕眠。
门弟辽阳刘德真，刚直木讷近乎仁。怜君粗有才学术，师我精通天地人。
夺得骊珠即便回，小根魔子尽疑猜。拈来抛向洪波里，撒手大家空去来。
画鬼如人翻得趣，舍真助虐岂无凭。盂兰盆会小功德，本事毋忘拔苦僧。
松下茅亭五月凉，汀沙云树晚苍苍。行人无限秋风思，隔水青山似故乡。
星斗四垂双阙壮，乾坤一览八窗开。山僧高卧还知否，人世如今换劫灰。
无柰春芳损客心，每於江上独行吟。朝朝莫莫寒潮水，不似归愁一度深。
七国纵横事可明，苏张得路信非平。当初天下如何尔，市井之人为正卿。
暑风空战荻萧萧，尽日舟行淖没腰。曾见决堤嵦漏，未闻涸辙纵鳅跳。
高树蝉声入晚云，不唯愁我亦愁君。何时各得身无事，每到闻时似不闻。
鸣鞘声隐佩锵琅，璚姬玉女桃花妆。贝宫美人笄十八，新嫁南山白石郎。
城荒叶落风飕飕，淮水茫茫古渡头。回首不堪行乐地，黄花点点是离愁。
吾道若存生有益，君恩可报死何难。五陵祥瑞烟何在，何日端门朝百官。
勇退方名大丈夫，中兴人物更谁如。传家不独青毡在，况有南阳旧隐庐。
池上青春玉树多，禁城消息久蹉跎。知情唯有巢梁燕，万古荣枯只逝波。
爱他风物重徘徊，归路迟迟却快哉。曲折缘溪非细好，忽逢断岸却回来。
北来南去几星霜，又见分符出帝乡。三入越山身更远，重游京国梦难忘。
沙岸萦回一水通，补陀仙子静相逢。缟衣不染人间色，寂寞清香度晓风。
几时还我好河山，顾此头颅莫等闲。二圣誓迎湔耻辱，十年转战历危艰。
苏堤拍拍水平湖，谁信田间苗欲枯。路上行人方苦热，山中七月已围炉。
彼细莫细于一芥，一芥要之犹有内。彼大莫大于两块，两块要之犹有外。
官渡已过滹水碧，家山又近太行青。龙门旧业应如昨，樵谷渔矶取次经。
花朝清晓雨初收，瑞气祥风满玉楼。蓬矢重逢三八日，椿龄再祝一千秋。
洛阳亭下昔埋轮，当道豺狼不避人。今日黄花故园酒，独携野鹤伴閒身。
淡冶丰神玉屑飞，雪窗吟遂雨霏微。天然佳句供诗料，昨夜扁舟访戴归。
世间植物因人瑞，培植深根乃天意。向月长留宿凤巢，排霜故作蟠虬势。
回头林谷已云迟，心不怀疑遁自肥。有菊可寻方觉是，无根自药岂吾非。
江湖冰泮草生时，鸿雁南来又北归。莫谩说归归不早，青云高处有危机。
左掖初辞近侍班，马嘶寻得过街闲。映鞭柳色微遮水，随步花枝欲碍山。
月落霜高梦不成，披衣兀坐待天明。茶凉衾薄无人问，数到晨鸦第几声。
谢玄晖殁吟声寝，郡阁寥寥笔砚闲。无复新诗题壁上，虚教远岫列窗间。
桂花香满月轮秋，稳送鹏程万里游。身近清光瞻帝座，手携多士上瀛洲。
家住前村芦苇中，一生无事是渔翁。眼看波浪如平地，身向江湖若断蓬。
豫章却有陈蕃榻，高士南州已非昨。良夜真虚北海尊，孤山独渺西湖鹤。
斗顿溪流高一尺，尽与疲氓洗炎热。晚禾猎猎实方腴，早稻津津香已馝。
下村正与辋川同，只恐桃源有路通。山色直侵书幌里，花香尽泛酒杯中。
鳞差白石中流见，栉比苍筠夹坞香。爽气正浓诗兴薄，归途应愧挈空囊。
耶溪欲尽山转青，中有三寺山为屏。秦峰表里植苍翠，仰视万木相峥嵘。
乌云屯了白云屯，云敛稜层四面分。平实嶮巘都坐断，且无花雨落纷纷。
徐穉湖边才卜筑，葛翁山下忽栖神。朔云千里人挥泪，遗命归从大母邻。
煖烟轻淡草霏霏，一片晴山衬夕晖。水露浅沙无客泛，树连疏苑有莺飞。
且倚东风拚酒酣，莫将食口配春蚕。还家更有无穷兴，曲水飘香满舍南。
真率春来频宴聚，不过东里即西家。小园容易邀嘉家，馔具虽无亦有花。
妙算尝闻胜五侯，轻生终不是良谋。秦王未许论生劫，毕事还同擦虎头。
联步朝天笑语馨，佩声耳畔尚泠泠。遥知下界觇乾象，此夕银潢少客星。
书寻古籀难谐俗，饭罢胡麻不耐饥。莫唱芜菁春事句，微阴犹及种花时。
乱后终难定去留，安心今始卜城陬。儒林方技儿分读，食谱茶经妇可谋。
冈头晴翠拂云开，幻作丹山鸑鷟胎。五色宛从天上降，一灵真向薮中来。
棋酒从容新里社，衣冠萧散古遗民。他年史传收芳迹，应许牵联作隐人。
平生黄金不在手，肯为儿孙事奔走。寂寞空山书一篇，庞公早解遗身后。
山路肩舆倦仆夫，家兄为我酒频沽。卖薪人散知城近，啼柳乌忙觉日脯。
上树千回时已过，绕枝三匝老安归。向来误立红云料，逃入青山计未非。
明皇爱雪响云营，侍宴宫娃不计名。守等太真眠未起，醺然秉烛到深更。
江上草堂开夕阳，寒波十里即沧浪。西湖客到扁舟雨，故国鸿归昨夜霜。
千嶂云封伤客绪，一秋木落撼襟情。回看幽谧吟哦处，两蝶缠绵不出声。
老翁睡少知遥夜，贫士衾单怯苦寒。闷里不嫌村酒薄，瘦来偏觉旧衣宽。
六街晴色散秋光，一片浮云接大荒。塞雁随旸如有约，岭猿叫月巳无肠。
扬雄阁下诸生送，陆羽门前百吏迎。圣代群贤皆得路，三年倾首望鹏程。
嵩室白衣归李泌，谷城黄石瘗留侯。刘郎已悔神仙误，天上何曾可寄愁。
已无身后千秋想，且尽樽前一饷欢。惟楚有材诚不忝，耆英写入画图看。
鹤顶分丸凝晓露，猩唇结颗缀薰风。曩时若解包茆贡，一骑星驰入汉宫。
中年畏病杯行浅，晚岁修真食禁多。谢客杜门殊省事，一盂香饭养天和。
客心何日渡桑乾，琐琐良难雨更难。途潦家家逾户限，檐声夜夜过更阑。
挼挲玉箸光夺雪，纺络冰丝细如发。津津贫女得野蚕，轧轧寒机纬霜月。
取根为粉虽可饱，食之既久人亦羸。春来必至生疫疠，死填沟壑夫何疑。
花落经从桐院读，灯残钟向竹窗闻。远公莫笑攒眉客，一入东林亦不群。
小庭雨过春将尽，片片花飞。独折残枝，无语凭阑只自知。
岩空月圆僧静坐，不用话头劳勘破。人言腰钱骑鹤上扬州，何如岩中月下从僧游。
君归可唤与俱来，未应指目妨进拟。太一老仙闲不出，踵门问道今时矣。
三年乌石山边路，每恨南留未北归。今复无端登蒜岭，却寻乌石认亲闱。
村邑萧条廨屋低，茆墙缺处补荆篱。市添人语当墟日，田捲车筒漫种时。
憩亭尚远日先书，脚力力穷山更多。白发对山聊自醉，如公自富郢中歌。
鹤吊已虚磨镜具，松风长护墓门碑。天章恤典光泉壤，岂独微臣感激恩。
子野踞床思逐弄，季长卧邬亦牵情。阕终更想关山月，不惜新辞记旧声。
为有云屏无限娇，凤城寒尽怕春宵。无端嫁得金龟婿，辜负香衾事早朝。
羊肠官路困跻攀，为米低头亦厚颜。尚欲束装趋帝阙，未能尽室返家山。
雁山曾御九秋风，更喜春深到此中。芳草绝怜随意绿，野花真是映山红。
不应公轩有道徵，人伦东国著名称。当时雅重登龙选，输汝仙舟伴李膺。
敢道高标攀靖节，或疑胜致到华胥。愿言莫惜留连醉，看我东皋带雨锄。
空馆夕阳鸦绕树，荒城寒色雁和云。不堪吟断边笳晓，叶落东西客又分。
一炬虎门寰海惊，百年战斗此先行。长留正气人间仰，国格如山不可倾。
圣时恩厚赐余生，日与乡闾乐太平。已弃胡床无长物，尚携拄杖有同行。
醉折残梅一两枝，不妨桃李自逢时。向来冰雪凝严地，力斡春回竟是谁。
问讯梅梢半封萼，争看蝶舞不钩帘。小儿学诵封胡句，羔袖烘炉任附炎。
庵罗小结野情宽，逸步谁停百尺竿。人在定中闻唳鹤，客从归后忆栖鸾。
毛鳞裸介各异态，肖象妙合天地心。翩然谢客欲高举，便恐灭迹丹霞岑。
千里重闱罢倚门，此生宁复侍晨昏。贻谋远为儿孙计，罔极真同父母恩。
白痴稚子强解事，竞道宜称相欢哗。轻宽不但惬当暑，掉头曝背仍堪誇。
卅六年光一瞬中，重游英麓趁春风。方新柳叶如眉妩，依旧桃花映颊红。
常忆洛阳风景媚，烟暖风和添酒味。莺啼宴席似留人，花出墙头如有意。
萧飒秋声几度来，更堪鸣雨过残雷。天空青鸟西飞去，露冷瑶台晓梦回。
麟阁功名应未晚，羊肠岐路莫争先。西归不待三年最，肯访柴门濲水边。
僭拟诸侯早不存，拥书为鬼笑长恩。三家零落春秋传，一纸荒唐大小言。
又移郡印三年调，未报君恩两鬓斑。安得便归田里去，松篁泉石掩迤关。
野径雪晴梅有信，海天霜冷雁无声。蓉城咫尺家园近，且对蓬窗酒漫倾。
诸君高迈足才思，佐酒况得万玉奴。坐中未醉慎无起，倒戴当使山公如。
仙市鹿胎如锦嫩，阴宫燕肉似酥肥。公车草合蒲轮坏，争不教他白日飞。
临流负巘百年居，手植松楠合抱株。传写春光入诗句，味之如对辋川图。
逢花驻马尚多情，天不违人旋作晴。不使近诗增纸价，得知春入凤凰城。
春生雪靥映明窗，颤袅深青若刃刅。天作洪钟正冰涣，寸莛著力恣舂撞。
陈遵投辖罄交欢，池上酣吟并倚栏。月到玉堂秋转静，天回瑶阙夜偏寒。
九江十年冬大雪，江水生冰树枝折。百鸟无食东西飞，中有旅雁声最饥。
谁道高山无赏音，凄迷流水听鸣琴。权将一曲冰霜操，献赋龙砂碧玉心。
水云长恨遥相隔，辞赋何妨每互参。万籁寂无声息处，清泉汩汩注深潭。
虽有大荫人不及，於此尤得志士怜。束蒿为楹樗为柱，居者略不忧其颠。
藉药安眠怕梦醒，五年哀思几曾停。夜阑每作双飞蝶，月落惟看孤另星。
乌台籍籍振英声，白简棱棱下玉京。风动嵩行秋气爽，月明伊洛晓尘清。
登临不为风尘倦，山水从来梦寐眈。只忆白云亲舍远，回肠东北更东南。
去岁初眠当此时，今岁春寒叶放迟。愁听门外催里胥，官家二月收新丝。
前年别时秋九月，白露吹霜金吹烈。离鸿一别影初分，泪袖双挥心哽咽。
羔豚蒸乳活脔牛，口腹造业夸炰羞。傥知晚食足当肉，一饱何苦多营求。
爪期终代促装前，常遗吾书索赠言。今日却成哀挽句，霜风江上送灵幡。
跻攀颠坠不容发，目眩心寒惊反顾。亦知垂堂有遗戒，身仰微官欲谁愬。
几曾磬折羡王侯，万感中宵咏四愁。牛鬼于今成自笑，羊车何日得同游。
景山沉迷阮籍傲，毕卓盗窃刘伶颠。贪狂嗜怪无足取，世俗喜异矜其贤。
郊居守岁苦为情，一岁中间百事经。建业长男方入拜，桐江小女又归宁。
归思还随秋月盈，秋风已复到边城。隔河歌舞应通夕，坐听空园蛤蚧鸣。
自织笭箵逐水流，蛮烟食蛤下沧洲。曾惊窸窣床头蚁，敢羡唳嘹云底鸥。
隔海狂涛惊远戍，故交黄叶满新阡。快风阁圮平湖涨，惆怅茭芦欲化田。
纳币称臣以捷闻，夜漏沉沉正欢宴。万枝银烛暖烘云，白雁声寒落天半。
抚军监国太子事，何乃趣取大物为。事有至难天幸耳，上皇蹰蹐还京师。
剩喜亲朋千里集，聊持歌舞一觥酬。莫辞醉席梅花地，嘉话归传古鄮州。
昔我尝陪醉翁醉，今君但吟诗老诗。清诗咀嚼那得饱，瘦竹潇洒令人饥。
边草萧条塞雁飞，征人南望泪沾衣。黄尘满面长须战，白发生头未得归。
生须快意何尝梦，久不还乡亦自惊。亲戚固应情话在，争先僮仆已欢迎。
彩树张花仍锦宴，华林奏乐漫移舟。散寒黍谷须吹律，安得邹生与远谋。
诗向陶韦寻轨辙，人从匡蠡占湖山。黄河中断音书绝，遥望旌旗吊故关。
片帆雨霁飞烟江，渔翁停棹歌沧浪。一声欸乃山水绿，浪中惊起双鸳鸯。
手板三时朝紫宸，天符九锡下青旻。自能鹤禁辞王位，不向高真道寡人。
游丝无赖小庭空，梦想君家合树红。曾向西川亲画得，举家终日看屏风。
江汉西来于此会，朝宗东去不须分。银涛遥带岷峨雪，烟渚高连巫峡云。
阴森气象凛犹昔，翠色长标不可侮。荒林旷野识者稀，终为谁家起廊庑。
钞赐尚方俨班列，钟鸣长乐辞京阙。传舍吹箛啼夕乌，关河总辔悬秋月。
每到双溪兴自招，新亭况是隔丹嚣。水中山色都如画，风里湍声却似潮。
香红眩眼缬菜英，竹杖扶吟从步行。桑眼蟆含青雷小，麦须蝦磔翠芒轻。
莫问年光侵老境，且拚日醉送生涯。归鞭犹恐严城隔，那得行人不念家。
明师授我铸神锋，全籍阴阳造化功。锻炼乾刚坤作冶，吹嘘离火巽为风。
妫墟北望临咸阳，往事令人多感伤。清时乘障姑缓带，试问浇瓜兼采桑。
怜君与我同一手，微官肮脏羞牛後。请看插版趋府门，何似曲肱眠瓮牖。
短艇如飞波面开，青峰叠涌上船来。会当直入白云去，看罢瑶池始教回。
伍生有胆无智略，谓河可冯虎可搏。身膏白刃浮屠前，此乡父老至今怜。
寒色高台頫万家，坐来衿袖隐烟霞。逃禅再起生公石，倚醉频呼陆羽茶。
惊风击面黄沙走，西出崤函脱尘垢。使君来自古徐州，声震河潼殷关右。
两家名藻雄吴下，品题未觉风流亚。一纸能令百世传，两竿不啻双金价。
三径欲归无旧业，百城先至有清风。潞山直与天为党，回首孙高想见公。
艑郎唱橹燕尾下，颍水落日蛇鳞生。绿蒲被岸渔网举，黄鸟啄葚缲车鸣。
双屐东山游暂卧，盈门北海坐常延。诗情更觉飞扬甚，彩笔先悬白雪篇。
悠悠霄汉岂顽空，万古微波络绎通。能使心光如火种，人生有尽亦无穷。
不烦浇灌不烦栽，长过清明谷雨开。为问洛阳豪贵客，几家还有旧亭台。
芙蓉五朵插青天，百尺飞流霁雪悬。我欲乘槎上天去，不知何处访诗仙。
风头策起罗生纲，更向无风暖处张。两度劳心又劳力，更无鸾凤敢呈祥。
堪笑当年陆大夫，独夸身外更无余。不因指出花如梦，争得双眸翳尽除。
敏学高文俊茂身，少年今见鲁公孙。明心早得无生意，清耳常闻有味言。
夜宿樟林海边寺，海风吹梦五更寒。此身不似天涯近，枉作并州老泪看。
鱼龙翻空江海怒，虎豹入丛道路清。溪头梅花无恙否，为子展转难为情。
白云深处锦成堆，游子逢春定一来。会得四时春不断，桃村何日不花开。
谁肯草茅穷钓筑，世方简策诵皋夔。丈夫出处诚何较，却痛苍生为泪垂。
恋陟怀迁怕去官，近时君子退如难。中书堂拂高尚袖，神武门留太华冠。
风劲霜清木落时，金丸粲粲压枝重。贫家不作千奴计，一树庭前也自奇。
大雪漫天散碎鹅，从天降到小饶河。饶河谁比姑娘乐，开口便哼敕勒歌。
冰散玉珂微弄暖，梅含金粉巧矜新。道人不管年光逝，贪作诗章等待人。
主忧臣辱分何辞，温语真成入骨悲。敢向天恩论去就，难从羿彀较安危。
处世最宜高立志，无求何用放低头。只将贫索三千客，待到行藏十二秋。
策策桐飘已半空，啼螿渐觉近房栊。一生不作牛衣泣，万事从渠马耳风。
我有草堂南洞门，常时行坐虎同群。丹光出林掩明月，玉气上天为白云。
梦醒哪堪伤往事，兴来犹自赋豪词。忽闻海内传非典，鹤唳声声尽可疑。
理随心见不曾离，苟有斯心便在兹。果似有形君信否，用心熟后自能知。
夜寒漏永千门静，破梦钟声渡花影。梦醒回思记最真，那堪梦短难常亲。
鎔铁作牛石作燕，鸣亦不闻飞不见。凛然独立纨绮中，大帛之冠衣大练。
一到山房梦亦清，空林残月话分明。晓钟未动窗棂白，听得风敲橡子声。
贪生只爱眼前珍，不觉风光度岁频。昨日见来骑竹马，今朝早是有年人。
定起水沉和月冷，诗成冰彩敌云缄。山头画舸谁安楫，我欲看公使石帆。
两岸丹枫明似火，一篙绿水润如油。棹歌未彻骊歌起，落日沧波无限愁。
唤起鲸鲵满北州，过江仍复漏吞舟。一时共爱恢恢网，不悟三纲乱不收。
菡萏新花晓并开，浓妆美笑面相隈。西方采画迦陵鸟，早晚双飞池上来。
白家柳枝不忍折，韩家柳枝却复春。争似金明池上絮，随风吹去作沙尘。
子方簪笔侍丹墀，忧国忘家世所知。三谏未终先窜逐，一身虽贱系安危。
节物将迎人易老，尘埃追逐我难任。笑驱万虑归何有，独自低头课楚吟。
关心最是五更漏，回首难忘一饭恩。千里故园今夜永，不堪风月满柴门。
初阳台迥出烟霞，后乐园荒噪乱鸦。仙令飞升仍有冢，相公赐第竟无家。
饱饭闲游绕小溪，却将往事细寻思。有时思到难思处，拍碎阑干人不知。
梅花映雪送征鞍，要伴先生耐岁寒。收拾收归调鼎用，春来枝上已含酸。
洗尽铅华见玉环，肌肤冰雪照人寒。临风脉脉娇无力，轻裛香罗半未乾。
谪仙醉后句尤劲，东野老来诗更寒。继取洛中真率会，他年要作画图看。
柴屯柳栅出烟中，九汊青溪一棹通。上界云巢依佛国，祧坛樊榭仰诗宗。
车驰马走咸阳道，石家旧宅空荒草。秋雨无情不惜花，芙蓉一一惊颠倒。
湖西群艳虽无在，宿云扫空天宇大。蹇吾健倒趁早归，醉尉未须嗔目待。
三木生香磁器碎，九成入梦凤弦哀。番儿穹帐休环泣，含笑忠魂到夜台。
东行西行日暮归，川云漠漠雨霏霏。蝗余场上禾收薄，酒贵街头客醉稀。
一饭不忘沟壑心，白头冰雪更相侵。妻烹野菜供晨馔，儿点松灯对夜琴。
建江江上古今流，只见烟波不见秋。此日过江看到底，始知活水有源头。
贞观从知画有仙，能将万里尺图间。白云掩映枫林好，遮却溪南无数山。
长桥夜月歌携酒，僻坞春风唱采茶。即事便成彭泽里，何须归去说桑麻。
绿蓑青笠舟一叶，黄麻紫诰言如纶。君扶日月行黄道，我向江湖作散人。
可怜颜貌非前日，依旧穷愁似去年。後夜相思隔烟水，梦魂空寄过江船。
西风吹尽马蹄尘，凉夜中庭暂解巾。华月团团生兔腹，黑云片片散鱼鳞。
弹指流星太白西，真人酒罢醉菩提。春残不见东君面，夜寂时闻北斗啼。
九曲烟霞景若何，移舟曲曲泛清波。丹峰绝顶笼花木，碧洞当门挂薜萝。
人生百岁空自忙，读书博塞俱亡羊。劝君火急烹铅汞，莫待倒景飞屋梁。
林间招提金碧开，门外过客谁能来。桂花落尽无人问，古墙秋迳生青苔。
有花可赏不负春，红紫转眼俱成尘。酣歌谁识李翰林，酒楼柳絮愁杀人。
秕糠粒粒裹真珠，玉杵舂来白有余。待问姮娥借金鼎，等閒令汝作蟾蜍。
东西南北捉虚空，海角天涯信不通。力尽神疲无处觅，万年松在祝融峰。
为携竹叶浇琼树，旋折冰葩浸玉杯。近节雨晴谁料得，明朝无兴也重来。
郊居八面绿欣欣，是处人家耕最勤。冒雨一枝墙外杏，因风千里陌头云。
岁月转久术转疏，十医九死一活无。北市医工色潜动，大字书牌要惊众。
一夜朔风吹布被，天花散处不生根。埋来地角衣无缝，衬出春心草有痕。
纷纶儿造信多才，果解分风作去来。我向南坡一旬雨，春阴今晓为谁开。
聚落近于边境接，村墟亦有戍楼横。虽然王化初无外，接轸农桑畔珧叟。
荒坟寂寞临官道，清节孤高重泰山。为问模棱苏相国，当时相见果何颜。
九道河枯古驿迷，春深风砾马频嘶。故乡此日帘栊暖，尽试轻罗听鸟啼。
山川萧条极边土，胡骑凭凌杂风雨。战士军前半死生，美人帐下犹歌舞。
百年空有事功期，和叶埙篪不竟吹。鵩赋长沙终作祟，刀无王览更谁遗。
维石高瞻百佛魁，须弥伟像列三台。无边法力凭谁举，试问当年何处来。
日铸建溪当退舍，落霞秋水梦还乡。何时归上滕王阁，自看风炉自煮尝。
悲风林际万牛斩，惊浪江间百马奔。舟归指点淮南岸，桅折船漂何处村。
山头行云自朝朝，阳台莫色联云霄。朝来莫去变云雨，送老行客无回桡。
绣衣三峡始归来，孤迹青天道上回。牛马经年驰使檄，云霓终日望行台。
但使樽中常有酒，不辞坐上更无毡。把诗问字为汝说，便当侯家歌舞筵。
黄铜扣子列宁装，叫卖新刊北大荒。社会主义歌宛转，人民日报诵铿锵。
杨花扑帐春云热，龟甲屏风醉眼缬。东家胡蝶西家飞，白骑少年今日归。
人骑一马钝如蛙，行向城东小隐家。道上风埃迷皂白，堂前水竹湛清华。
天边愁绪细如毛，眼底诗情付浊醪。张许忠魂空日月，邹枚乐事委蓬蒿。
蓝鲸露脊欲焉如，来往重洋岂避渔。海底火山时爆发，珠宫贝阙未宜居。
薰风拂拂吹砚波，呼儿教作病手磨。须臾满砚片云黑，无诗可写如君何。
一介强于十万兵，秋风持节使清泠。可容赞普窥唐壤，要遣莎车拜汉庭。
天香漫炷熏常歇，贡茗虚沾样顿殊。晨壁摇风愁幕冷，夜窗透月喜帘疏。
那知根无鬼神会，已觉气与嵩华敌。中原格斗且未归，应结茅斋看青壁。
胜赏须倾竹叶青，此花元自圣之清。翻思杜老尤躯玩，野水横吹当酒行。
江流东注大军山，汉上孤城扼楚关。三国旧愁春浪碧，千年遗垒夕阳殷。
与君入室言宜佩，招我归山迹可寻。领取祖香清气味，自从海外到于今。
豺狼坑尽却朝天，战马休嘶瘴岭烟。归路嶮巇今坦荡，一条千里直如弦。
昭君十五入汉宫，自倚花艳如芙蓉。黄金不买画者笔，西子变作嫫女容。
身世漂摇似转蓬，历湖经渰任西东。凌波小试桧松楫，宿露饱亲葭苇丛。
自把屠苏开寿宴，兼持吟稿馈交亲。东风更送明朝喜，戴胜何妨属老人。
飘零羁客尚魂惊，乍见王居白玉城。三市尽迷南北向，八驺争禁短长行。
孤宦正堪栖物外，壮年转易触儿时。阿翁轶事谁能说，感激初闻访友诗。
玉箫声裹酌玻璃，风猎旍旗卷绛霓。星渚月斜珠露重，银河流水亦东西。
满眼黄花慰素贫，年年结侣采花频。要收节物归觞咏，只许闲人作主人。
江山有意怜孤客，桃李无心恋故蹊。纵使有家归未得，数声蜀魄为谁啼。
腊时得雪喜重重，春到而今雨又通。麦自十分堪指拟，更当力穑顺年丰。
太白高高石鼓鸣，中原多事尚佳兵。似闻道上豺狼满，漫向人前肝胆倾。
紫气暮浓千嶂合，黄云霜熟万畴平。何能买屋西山下，白稻银鱼了此生。
色味新香各十分，可无桑苧与书勋。打门赠我令呼客，好事知君最出群。
僧归影带前山月，雁落声衔远浦秋。何处暮云栖不住，飞飞犹尚向罗浮。
园官急送须足茧，童子争观多眼花。罗列林珍生饮兴，讵思辟谷更餐霞。
休论玉蕊发唐昌，入眼何能易比量。晓露未收寒露下，无风亦自有幽香。
云想衣裳花想容，春风拂槛露华浓。若非群玉山头见，会向瑶台月下逢。
天公大度一何奇，养此无能老白痴。宿疾闲愁俱扫尽，美餐甘寝更无时。
颇愿有言先牧养，不妨自署拙催科。公余傥暇寻遗事，尘锁荒祠望刮摩。
作尉长安始三日，忽思牛渚梦天台。楚山远色独归去，灞水空流相送回。
辘轳绳细井花暖，香尘散碧琉璃碗。玉川冰骨照人寒，瑟瑟祥风满眼前。
赁舂老子吾所慕，垂世文章宁在多。诗不删来二千载，世间惟有五噫歌。
祖生晚节并刘琨，独免声消贾谧尘。虎士淮淝初小捷，谢庭兰玉绝常伦。
薄萄换叶欲成阴，岁月催人感慨深。安得门前无俗客，岸巾临水听蝉吟。
殊乡寒食亦风柔，桃李在香掩燕楼。周子墓头谁拜扫，岳家园里自嬉游。
拟向苍茫求大道，却从萧瑟感中年。不知明日新世界，歇了孤芳孰更妍。
经年不见随杓转，入夜应须伴月明。我辈几回同眺望，恍疑云汉上参横。
藕湖烟水欲沉沙，已着芙渠一两花。拟借短蓑随雨去，共谁同把钓鱼车。
点点杨花飞满洲，只应催促送行舟。非关向晚伤心事，自怯春寒不肯留。
一封细札下明光，幕府匆匆夜促装。天子赐书追贾马，师臣草制拜龚黄。
诗来似诉屈原醒，阿堵于公颇不庭。白水真人从断绝，丹元童子尚神灵。
生平未解吟诗词，再学于今已是迟。珠玉频来惭应答，枯肠搜索枉费思。
故垒却来成客燕，横流何意聚閒鸥。应求阅道年时盛，亦有邮筒往复不。
谁言才子竟漂零，十载功名满汉庭。前后两曹推起草，风流百粤让谈经。
醉樵醉樵家何处，垂萝拂窗泉绕户。屋头万万翠微峰，巷口千千石楠树。
负却金箱五岳行，高踪到处畴能比。余也薄宦鄂王城，竹里花间期共倚。
千载河间旧典刑，诗书习气至今存。故家乔木知谁在，五世同居是义门。
賸铺床席春眠处，乍卷帘帷月上时。光景无因将得去，为郎抄在和郎诗。
骨肉团圆乡里乐，知交绳绻性情真。海南翘首瞻卿月，老友于今是部民。
枝干如铁又经春，游客纷来辩假真。惟有老槐无一语，笑看代代梦中人。
寒阵须凭酒解围，闲官幸可典朝衣。一杯冷落凭谁劝，却有飞花舞入帷。
藓墙莎砌响幽虫，睡起翻书觉梦中。残暑一窗风不动，秋阳入竹碎青红。
为君折花起长歌，请君满引无余沥。丹霄一武不难梯，更看飞阶弄吟笔。
海国频荒旱废畬，鄮州使者政何如。诸村赈贷家犹粒，五井荣雩野尽锄。
羽衣来自合山前，见说山中老散仙。出岫无心云傍日，归巢有意涧鸣泉。
朝日团团龄碧峰，蔬盘牢馔四时同。园供小摘添幽事，雨打寒菘带晚浓。
百年世世几同袍，此日追趋爱我曹。残话半从幽梦续，壮心宁觉畏途劳。
长见夔龙参浚哲，不闻徐乐避雄猜。自缘衰老无能解，战胜方当去剪莱。
玉肌冰滑不多枝，半映清池半近篱。寒雪尚迟新月早，横斜分影到涟漪。
与一野僧吟憩石，无诸俗事坐持醪。不将物我来分别，观化于今是几遭。
轻舟留滞已春残，携手栖栖田野间。尽日东风吹百草，有时双鹭下前湾。
一柱高标险塞垣，南蛮不敢犯中原。功成自合分茅土，何事翻衔薏苡冤。
欲剪红霞作舞衣，薄云凉雾共霏霏。玉箫吹冷天边月，只待乘鸾子晋归。
使君终日倚朱栏，绿树高楼掩映间。自有碧江无限好，荆州佳境不须山。
山下有人传虎出，店中炊饭见牛鸣。天涯行客无宁日，不及田家业在耕。
陶潜岂是铜符吏，田凤终为锦帐郎。莫怪相逢倍惆怅，九江烟月似潇湘。
蛮烟不雨似云浓，白日阴阴惨澹中。炎气薰人冬亦暖，不知何地候春风。
玄晏耽书昔坐痴，如今手板对山持。病知居士安心处，贫是诗人换骨时。
城上湖光暖欲波，美人唱我踏春歌。鲁公宾客皆诗酒，谁是神仙张志和。
二十四友金谷宴，千三百里锦帆游。人间无此春风乐，乐极人间无此愁。
金榜岧峣云里开，玉箫参差天际回。莫惊侧弁还归路，只为平阳歌舞催。
茫无措手句中句，悔已噬脐山外山。蚤晚定编长庆集，并教传写落乌蛮。
霜树今无一叶留，日边云暗使人愁。独怜扬子湾头岸，犹有黄花恋晚秋。
送君者自崖而反，以安乐其子孙。九万里则风斯在下，眇大物而成仁。
三代遗文钟鼎古，五湖秋意画图深。超然真趣谁能识，目送孤鸿抚素琴。
昔与诸贤共造廷，如风吹絮浪飘萍。溘行忽忽同晨露，殿后晖晖独曙星。
午眠隔岸鸳鸯稳，晚浴澄波翡翠羞。遥忆故人池上乐，新凉鼓棹重淹留。
轩前淡泊总生春，绝艳吹香更著人。因古讽今宣德化，要令观听俗还新。
从来红袖少因缘，堕落寒崖枯木禅。银烛堂前看不见，牡丹花下几回眠。
天门万岁人何在，当日红兵已白头。三十四年多少事，相机一闪水东流。
草间小虫鸣素秋，唤起妾身离别愁。愁多宛转结成梦，梦远直过西凉州。
流烟纷洒曲尘乱，叠嶂迷茫水墨浑。晦景翻胜澄景美，朦胧世界足销魂。
架壑横空瘦龙脊，崩云裂石怒雷车。他时乞我三椽地，莫郊昙猷滴两洼。
荣枯境里自殊观，造化机中无别香。不见儋州安乐法，随花随客作重阳。
案有法华山寂寂，门无俗客竹深深。瘦藤莫厌频来往，同社壶觞手自斟。
叠甓分渠激硙轮，云喷馀溜下通津。莫辞满掬云湍碧，聊洒征夫缨上尘。
侍郎得此自京国，使我观之三叹息。今人何必非古人，沦落文章付陈迹。
超佛越祖当头句，冷泉日夜滔滔举。斂手忌言坐闲处，可怜也被丹青污。
颠倒六经鸜鹆舞，澜翻一曲竹枝词。虽然结袜王生僭，人以此贤张释之。
层峦矗空寒玉立，老树含春翠云湿。几处人家院落闲，孤舟野渡溪流急。
贫典郡符资月给，老持台宪减霜稜。开元文字钟王笔，惆怅临风一烬灯。
一见铭旌作许愁，西风飘落冷飕飕。早知真气无伸处，悔不当时曲似钩。
有花无酒头慵举，有酒无花眼倦开。好是西园无事日，洛阳花酒一齐来。
晚山过雨乱鬟拥，细舶点空浮雁来。坐待月明寒练净，片槎直欲到蓬莱。
扁舟欲动更徘徊，一笑相看病眼开。事忤贵人今见节，政行豪县众称材。
悬知地理善之善，正恐天机玄又玄。借使乾坤权在我，更当有以制乾坤。
心痛议和南渡日，眼惊迁地永嘉年。大言若说书生愤，试读龟堂学杜篇。
九十风光强半过，栖迟高枕欲如何。夜来红雨千山落，留得春声杜宇多。
曩年江皖记旧游，磨碎轮蹄几度秋。一夕西风生白发，十年春梦醒红楼。
莺花眼界人烟外，蚕麦生涯谷雨余。我爱赋归陶令尹，柳边时见小蓝舆。
雪径偷开浅碧花，冰根乱吐小红芽。生无桃李春风面，名在山林处士家。
先君昔爱洛城居，我今亦过嵩山麓。水南卜宅吾岂敢，试向伊川买修竹。
西极传书青鸟使，南山上寿紫霞杯。禁中早已储颇牧，不用焦桐爨下材。
多情山鸟叫钩辀，无数岩花散约婥。半山亭峻暂支筇，已揽长空出寥廓。
红藕香销暑殿凉，玉梭横枕堕钗长。东楼赋得新来怨，中夜看沉龟甲黄。
别后音书自觉疏，禅房花竹忆京都。一官未去果何意，五载相逢犹故吾。
风流文采旧家声，玉尘高谈四座倾。他日亲知问官况，三年民戴尉曹清。
过从最忆黄夫子，凫呷沙头数共听。客里遽闻君竟死，塘西何啻世如冥。
折花误了最红时，便付侬心岁已迟。愿与青泥香一穴，来年共上抱春枝。
路转苍湾静者家，抱墙壁修竹舞檐斜。佛灯镜照无尽像，书馆池栽成行花。
绀宫琳馆凭险阻，渭水晴川来咫尺。古木深藏魍魉寒，阴厓晓入蜿蜒黑。
万象明明在客中，顿忘酒面觐东风。化春一气看仍弱，作雨游云且未融。
金粟座高清梵落，木棉花好乱红堆。兴酣泼墨满衣袖，看我天池拂濯回。
爪如闪电忽狂伸，养虎终教祸厥身。讵意同盟诸姊妹，祇能自救不援人。
千年白帝空祠庙，万里家山秪梦魂。绝塞边头重回首，秋声凄断不堪论。
梅花笛里诗心淡，荒草洲边客梦清。太息吴刚已仙去，临歧涕泗忆纵横。
风行水上偶成文，暖入园林自在春。换国虽工非我有，呕心得句为谁珍。
贾傅文章仍自昔，武王城郭已非今。伤时访古堪流涕，徙倚聊为泽畔吟。
倚阑何人横玉箫，金支翠旗纷荡摇。我疑混沌死千载，浮出郭墓青峣峣。
前人田地后人收，命里无财莫强求。有事不如无事好，出门欢喜入门愁。
忽地金舆向月陂，内人接著便相随。却回龙武军前过，当处教开卧鸭池。
梭作龙飞应自喜，指将针决欲何求。赖君乍觉登天梦，不尔王敦一辈流。
十年前迹已深藏，混入今贤墨客堂。前迹何堪尸走肉，今贤未许我从良。
锦荔戎州第一奇，大如鸡子压枝垂。金刀剪下三千颗，对客从容把酒卮。
昔年曾逐汉征东，三授兵符百战中。力保山河嗟下世，秋风牢落故营空。
晴余岚重雨犹落，秋老天高酒易寒。世事悠悠双眼外，与君飞瀑醉中看。
晚上危亭懒举头，竹椽芦屋亦堪羞。我将一变成雄观，长与邦人作宴游。
从来不肯寻真诀，更自无心学大乘。汉室诸公鸣玉佩，也须还我一枝藤。
我家正对风烟住，饱看阴晴变朝暮。清秋非但入诗脾，挽向溪山深处去。
入市归村不跨驴，蝇头细字夜钞书。身安自胜闲官职，不是虚名暗折除。
寂寂秋烟锁碧湾，往年此地有禅关。不神移入龙宫去，一夜风雷吼万山。
先生文采似班扬，俗子何能较短长。顾我未知全璧否，期君聊复善刀藏。
祝梅千春寿无极，群真遍洒金壶墨。仙雏声彻闻绛宵，伫见璇题贲香国。
百年骚客来题寺，三月游人作乐天。更爱堂头迎太守，路旁先坠碧云编。
叫嚣隳突尚不已，宛转就缚垂死丁。春风无分日光薄，冤声苦语那可听。
天赐胭脂一抹腮，盘中磊落笛中哀。虽然未得和羹便，曾与将军止渴来。
不疑野鹿衔花卧，却跨青骡首蜀行。治乱有机如反手，请观臣结颂中兴。
太仆新调试锦甘，九重日色照连钱。春来与庆池边路，偏称宫中软玉鞭。
行从江北别梅兄，归到江南见竹君。却忆西湖湖上寺，梅花如雪竹如云。
功名我已让曹参，又见曹参定五南。布袜青鞋从此始，济源闻有侍中庵。
百代风流看笔札，一时宾客在烟霞。圣朝谁道东陵贵，唯有青门五色瓜。
万里来归道路长，两年身寄水云乡。仅余文字缣缃富，犹带湖山草木香。
午枕风轻睡足时，起来閒掩竹间扉。登山剧欲君联臂，出户那堪客挽衣。
田父扶携问鸡卜，村姑呼唤祭蚕神。柴门不识徵租吏，便是尧时击壤人。
罗姑春酒百花香，潦倒张郎自不妨。为问君家三妇艳，今朝若个画眉长。
满拟苍松耐岁寒，忽闻彫陨两眉攒。毗陵分袂思高谊，建业同舟忆旧欢。
绵绵野径蟠山腹，瑟瑟枯溪泻石头。直到法华高处望，天珍未许有心求。
坤元厚德孰能名，履正怀冲本至诚。自是从容常中道，非因欲待晏阴成。
日暖飞花近鬓丝，相留一醉本无期。明年此日知何处，立在清朝白玉墀。
柔草待收园客茧，泠风欲和子乔笙。百年俄顷春情极，未羡商山摘紫英。
尚书头颅血洗箭，马革缠尸亦堪羡。夷门野夫国士流，痛哭天遥夜雷电。
空闻河上仙翁去，不见山阴内史来。更说前朝封禅地，玉符金秘有人开。
曙光东向欲胧明，渔艇纵横映远汀。涛面白烟昏落月，岭头残烧混疏星。
巾子峰头舣钓船，初阳台上坐鸣弦。出云高树明残日，过雨苍苔泣细泉。
金陵今古帝王都，碧石清江一画图。五圣百年虚想像，鸾舆曾到此间无。
已说烂何忘意远，定知焦尾用心专。寒溪乘兴云迎棹，秋夜娱宾月照筵。
暂来朱序秦还守，初入曹仁汉复攻。颠倒江山今几主，樊侯依旧袭周封。
人间自有名山业，楚畹余香满益州。易安一去无消息，后来闺秀空颜色。
沙侵鹜碛犹含润，花点鱼叉不受尘。莫听阳关始拚醉，好将酩酊付芳辰。
长铗长铗归来乎，十口想厌淮南鱼。游宦非图饱而已，浮生且问乐何如。
长风吹雨湿青苔，黯淡浓云晚乍开。遂有秋心生楚佩，但看夕照下燕台。
瀑流千尺射巃嵷，严壑幽深隐绿茸。日踏披云台上路，满山开遍杜鹃红。
娇黄新嫩欲题诗，尽日含毫有所思。记得玉人初病起，道家妆束厌禳时。
嗟我材短谁敢赓，欲往侑坐愁颉羹。句涩韵梗君莫轻，雄豪似胜苍蝇鸣。
秋风开近野人庐，贴地斑斑任卷舒。莫厌草茅风味淡，寄人篱下又何如。
祥电当年绕斗明，岩廊今日享隆平。三朝功业山河固，万国讴歌宇宙清。
乱云翠拥千层盖，拳落时听雨打声。长笛隔江吹晚霁，水光月色两分明。
画省仙翁绿鬓斑，林间高挂两朱轓。更无归计买泉石，欲以清名遗子孙。
莫嗟落魄书犹白，共许优游鬓未斑。数醉申湖好风月，传车行且趣君还。
伯父尔宜仍胙土，东南今复盛簪裾。经行倘上康山望，高帝雄图在石渠。
毕竟通途只一条，岩牙磊磊杂荆荛。我原乐此终无悔，闲过山溪独木桥。
萧寺钟声向晚稀，荷香暗上酒人衣。端无閒杀红阑角，一抹湖烟豹脚飞。
多病所须唯药物，此生难了是相思。明朝欲向空山遁，为恐东皇笑我痴。
当年放眼恃形骸，次第风流地下埋。留与工愁王沈郑，恒斋苦忆更缄斋。
起予暂领湖天渌，遗子难持岭上云。独抱幽忧向何许，岂容袖手看纷纭。
黄金零落大刀头，玉筯归期划到秋。红锦寄鱼风逆浪，碧箫吹凤月当楼。
荒陂终日水车鸣，村北村南共一声。掠面轻风吹小雨，鄙夫诗向此时成。
便驱匹马出烟岚，圣主恩深若海涵。却到玑衡高处望，白云无数满江南。
近従章子闻渠说，苦道商人望汝来。说客有灵惭直道，逋翁久没厌凡才。
熙熙暖日映山斜，鼓翼微风访万家。亦有冬边清丽景，脱飞枯叶似轻花。
丹垣一角背寒塘，日落青山迤逦长。到此分明徵梦境，只应梦境更萧凉。
行人满路喜歌呼，小盗何须辱庙谟。早个使君归鼎轴，为禽颉利檕单于。
年来春晚故开迟，踏碎苍苔不自知。正自含情未成诉，晓烟斜月立多时。
家世相传逢掖衣，如今结果亦随时。二三子遂舍瑟作，七十翁方扶杖嬉。
壁月当天霁色明，鳌山千叠壮神京。金莲璀璨祥光绕，绮树氤氲瑞霭生。
雪压穹庐风怒号，纷然羊马杂腥臊。遥知玉座无余地，叹息功臣甲第高。
招真岩畔菊花秋，忆昨赋诗相赠投。不但居民思憩树，每令客子击行舟。
庐山之南白云翁，冠带强游京邑中。狐裘包缠不暖体，却羡爰居能避风。
得时要不负所学，鼎鼎事业摩苍穹。平生琢句肯浪与，持此饯别今文通。
蓬莱云色正飞浮，猛乞分符向玉州。抵鹊信嫌三献辱，如虹肯要万金酬。
绛帐何时得罢开，为君叹息首空回。亦知弹铗无人听，收拾清诗分付梅。
世象纷繁嗟未休，况乎近在御城陬。挽弓谁肯射颓日，触忌君当惜转喉。
强对东风酒一尊，留君无计黯消魂。绿波芳草汀边路，飞絮残阳柳外村。
天山路傍一株梅，年年花发黄云下。昭君已殁汉使回，前后征人惟系马。
横铺乱簇难成字，冷水孤村着处家。枝重露浓清夜永，渐看檐角起朝霞。
即将孤愤托红妆，岂谓司勋竟是狂。路入湖心牵菡萏，天低汉口簇艅艎。
佳节萧条陋巷中，雪穿窗户有颜风。出迎过客知非病，归对先师喜屡空。
赤白边书费坐筹，尚馀清暇寄冥搜。知公擿句多情意，虚忆卢谌唱和流。
石家门前金欲流，石家别馆如深秋。度尽清凉台上月，玉人歌舞不教收。
旧游不合到心中，把得君诗意亦同。水馆酒阑清夜月，香街人散白杨风。
黄山旧梦未能忘，忽喜黄山逼卧床。石老烟荒松夭矫，云愁海思鸟微茫。
世人饮食鲜知味，淡里工夫属三昧。屠门大嚼空垂涎，口不能言心自醉。
卜筑何如履道坊，千红万绿浸银塘。要回衰境为全盛，却使閒人号最忙。
玉塞朝朝有雁归，羽书应不到金微。葡萄酒熟銮奴醉，苜蓿花开苑马肥。
小槽清凝带膻香，酿法知非羸角羊。拜赐未辞乾讲舌，呼儿留得荐蒸尝。
东墙瘦菊早开花，九日金钿已自嘉。黍麦候迟初响罋，米盐法细未还家。
高城迢递烟钟晚，远浦参差雨树浓。剧饮不须修禊事，会稽何地觅遗踪。
新春酒醒笑赢输，长醉难能且鲁愚。洗尽铅华心转淡，望穷银海气容舒。
面皮如夷惯风霜，焉肯托根桃李场。转首江南春似梅，一声箫管月苍苍。
春风吹堕洞庭舟，春日来从鹦鹉洲。万国风尘随独客，五更烟月下中流。
属玉风前藕叶香，残蝉声里柳枝黄。生前天遣耕云土，身后人来问雪堂。
掀髯坐语闲临水，仰面徐行饱看山。竹里忽闻春雪落，天教著我画图间。
千岩万壑暮云归，不但晴宜雨亦宜。妙处已将诗句写，吟馀惟有梦魂知。
不须壮士劫盟还，慷慨秦庭事亦艰。只有狂歌权当哭，更无小病与偷閒。
难把菱花照素颜，试临春水插花看。木兰船上游春子，笑把荆钗下远滩。
一点星火触芒梢，遍地草木尽成焦。不用锄犁将刀种，此风于今见山苗。
几回傍槛折迷阳，流尽春槽曲水觞。竹邑浅分溪浪滑，花枝斜照夜鬟长。
家声合继紫微郎，不独诗同沈鲍行。晚岁清谈淹幕府，中原喜气望壶浆。
花神换根春更芳，想像月色扃馀香。楚招无人青鸟去，公不少留涕泗滂。
兆来鬼璧沙丘近，威动神鞭海石惊。书外有书焚不尽，一编圯上汉功名。
云袂飘摇翠佩环，仙姿绰约紫霞冠。虽然谪在西风里，合作人间小牡丹。
伴壮丁骑秧马出，看儿童放纸鸢嬉。老无忧责庸非福，身是神仙不知知。
飞潜蠕动尽贪生，就死无辜或自鸣。只可为亲甘旨具，自家口腹莫频亨。
征鸿海上来还去，雪影云痕元可觑。恍觉音容在碧霄，临风试诵惊人句。
我行柯山眠酒家，初见窗前三四花。恨无壮士挽斗柄，坐令东指催年华。
堂上风光雪透梅，罗浮消息又春来。当筵锦绣成嘉祝，绕膝斑烂愧菲才。
高唐妬归心不闲，招得对姨同作难。岂惟恨满月宫里，肠断西山吴采鸾。
窗前午枕梦忘还，门外清风昼掩关。天下谁当千古後，床头自笑六经闲。
见说西方有圣人，权将玉质奉金身。幽龛合现庄严相，寰宇常随去住因。
画阑桂树寂无香，土花惨淡月荒凉。绵绵经恨天何长，道逢老翁重傍徨。
幸消大沴成佳壤，共饮祥晖祝偃戈。逆浪鲸鲵驱有日，丰年歌后听铙歌。
莫道人间离别悲，今宵重聚倍相怡。与君共剪西窗烛，好话临风凝想时。
文忠养此称浩然，大伦系命身家忘。辟邪距诐法邹峄，攘夷秉笔师春王。
幽兴年来莫与同，滋兰聊欲汎光风。真成佛国香云界，不数淮山桂树丛。
帝宫三五戏春台，行雨流风莫妒来。西域灯轮千影合，东华金阙万重开。
自谓五更侵早起，谁知更有放行人。修风块雨今非昔，尧舜垂衣万国宾。
孝友生来闾里推，外家双阙蚤知师。历官惠爱今龚遂，律己廉隅古伯夷。
政尔寒阴惨淡时，忽逢孤艳映疏篱。金紫气味无人识，玉雪襟怀只自知。
生民汹汹避无所，如寄厥命于湖江。有声四出嘻可怕，谁击万鼓何雷硠。
白玉堂前一树梅，为谁零落为谁开。唯有春风最相惜，一年一度一归来。
王君驰图开素封，黄鹂紫燕桃花红。似伤晚风娇不语，应识春色来相从。
为我重唱大刀歌，忽如黄河乍扬波。豪气不减出征日，令我慨然泪滂沱。
乞巧本非吾辈事，追欢已属少年场。可怜愁杀朱夫子，竟夕哦诗仰屋梁。
独此统断无续明，梧桐乐上不胜悲。抱琴晓对菱花镜，得恨风从手上吹。
博山香重欲成云，锦段机丝妒鄂君。粉蝶团飞花转影，彩鸳双泳水生纹。
放翁愁坐茆斋里，泥潦连村不得行。夜夜湿星占雨候，时时老木送秋声。
倒街卧路谁复嗔，粥鱼斋鼓强唤人。莫疑只今五斗醉，要会从来三昧身。
书剑当年游上都，贤关虫篆校诸儒。文华灿灿九苞凤，俊气駸駸千里驹。
匆匆春事竟如何，问讯庭前手种花。又送行人又风雨，半为芳草半泥沙。
经行荦确看嶙峋，曳履枝筇蹑后尘。自是高怀元落落，向来喜色见津津。
十口漂零犹寄食，两川消息未休兵。黄花催促重阳近，何处登高望二京。
此道知君著意深，不嫌枯淡苦难禁。更须涵养钻研力，彊矫无忘此日心。
进士山东李中麓，子规江上陆沧浪。诗名相业供描画，始信多才本不祥。
初日柴门树影斜，每听好鸟惜年华。但依草木何资剑，久习风涛转畏槎。
何人重记西山雨，老我空伤南浦春。此去莫贪为郡乐，紫枢黄阁待经纶。
蟠根不愿郎官谷，耸干宜参君子军。须信英灵神物护，频经兵寇惜挥斤。
烟沙漠漠水淙淙，估客千帆入汉江。天畔高楼动秋兴，白云红日坐开窗。
此去世间应不远，尚存犹可分苔藓。两幅生绡若为凭，先寄胡麻与鸡犬。
一流顿尽惊身在，六梦徐回视夜阑。为报故人善消息，残年饱饭数相看。
疏狂忘却一身忧，思入苍生始解愁。万事无成怜我拙，百年有恨倩谁收。
门第既已推第一，人品学问俱不群。呜呼宇宙之大我辈未尝少，高歌一曲吾气其庶伸。
月澹黄昏欲雪时，小窗犹欠岁寒枝。暗香疏影无人处，唯有西湖处士知。
好风吹树杏花香，花下真人道姓王。大篆龙蛇随笔札，小天星斗满衣裳。
壑源苞贡及春分，玉食分甘赐旧勋。水厄阳侯宜避席，天随陆子合同群。
莪默解经休曲违，清规简约最宜归。酣觞谁道概为错，贤者无伤不肖非。
岁月如驰斗隙驹，星星著鬓故欺予。身宜丘壑长经梦，语到轩裳辄废书。
杨妃井塌风烟古，葛令祠荒草树秋。却忆故乡山更好，锦袍归去棹扁舟。
花迎马首浑无赖，山似人情却有馀。我亦西湖未归客，重来应得问何如。
去同灵运低前屐，同与浮丘揽右裾。自叹尘劳羁鞅甚，林泉高趣苦相疏。
往日中丞甘结好，暮年都督始知兵。可怜白发宗留守，力请銮舆幸旧京。
嗜石未数奇章公，太湖洞庭无此峰。便拟翻身入青壁，谁见抱膝哦长松。
一半寒泉一半汤，同为此水异炎凉。汤泉是处虽多有，钟阜斯池特广长。
紫禁衣冠出金马，青楼阡陌瞰铜驼。薄游却忆开元日，常逐春风醉两坡。
突厥公然驰赤县，湖外秋风笳吹声。犹疑穷谷岂遽至，已闻野哭尸纵横。
绵绵列岫烟如织，暧暧平畴翠欲流。好是扶筇千步磴，依稀风景似扬州。
天穹谁置油画架，静夜铺开黑亚麻。橡木风扬银色笔，星芒点做浪中花。
熟知茅斋绝低小，江上燕子故来频。衔泥点污琴书内，更接飞虫打着人。
万马齐喑天自醉，满枰皆劫席难推。平生悔学屠龙术，袖手海桑知几回。
花仙五色自迎逢，翅翼翔霞湿翠笼。娇萃九苞攒露萼，秀离丹穴舞秋风。
春华秋实易蹉跎，形役年年今若何。心事谁知搔白发，眼前若个挡风波。
人言神物戏悭人，长为微情爱三暑。晴时得雨静招风，若饮清凉汗如雨。
布衣都讲饱风霜，关外曾凋旧鹔鹴。独惜月明君千里，未窥西子试浓妆。
钟声百八出疏寮，霸业峥嵘转瞬销。宫阙何年开法刹，河山终古咽寒潮。
两生孝友谁不知，左辖题堂固所宜。岂独声名从此大，要教风俗与之移。
樯头五两摇空飞，船头百丈牵何迟。数篙塘水清可涉，故乡千里归何时。
家邻节孝瞻徐子，世业文章重隐侯。漫道庆源开八帙，大椿曾拟八千秋。
肘挟毡冠插锦貂，肩盘金缕系红绡。前趋客座争携手，俯拜君前小折腰。
竹西亭馆住谁家，一桁疏帘有绿遮。檀板玉筝久消歇，过江梅雨但鸣蛙。
难期宇宙销兵气，未许江湖作散人。拔剑床头三起舞，茫茫对此独伤神。
剑池丹井俱苍藓，绛节霓旌已碧天。借问飞僊那用步，步行犹是地行僊。
岸人胆落傍船看，灶吐鲸吞一叶寒。鬼伯神官莫狂荡，灵台无愧自平安。
联骑来寻失马翁，相期投宿此山中。一庭花影三更月，万壑松声半夜风。
寻常相见何须拜，酩酊归来但借眠。远涧水来寒漱玉，近山云起翠浮烟。
不堪与世供狙械，尚许遗民占鸟窠。从此便名夫子树，匡人斤斧奈予何。
塔影斜侵竹院冷，茶烟不断白云流。徘徊竟日风尘外，话到无生意未休。
十指皴来针线苦，一灯挑尽雪风欺。望夫空化山头石，弱女相依未有儿。
白君去后交游少，东野亡来箧笥贫。赖有白头王建在，眼前犹见咏诗人。
蝉声渐渐怯西风，閒捻青枝玩菊丛。老去一身都是病，寤来万梦总成空。
每出新诗共联缀，闲因醉舞相牵援。时寻沙尾枫林夕，夜摘兰丛衣露繁。
独上高台已半醺，西风雁唳最先闻。水晶易向尘中碎，金钿难从云外分。
梁园作赋千年事，河朔衔杯万古情。莫恨风流吾辈晚，邹阳袁绍汉时名。
念尔年来方二十，夙夜孜孜能独立。卷中笔落星汉摇，洞里丹灵鬼神泣。
吾庐虽小粗容身，且免轻为僦舍人。大有世人无屋住，向人檐下索温存。
汉厄愁看正月卯，代来几协大横庚。自歌太乙迎神曲，终望余年见太平。
俱谙宦路须推命，同有诗情合好闲。唯是谪官无考限，比君知向几时还。
丈人高卧碧江头，门掩西风万木秋。重喜青山还绕屋，却嫌黄叶渐平沟。
机轮妙转风雷舌，春色浓缠锦绣肠。可惜骑鱼天上去，断弦空壁暗凄凉。
知有故人来问道，久无佳兴与寻盟。明年更有闽山兴，但办行缠莫计程。
风光猎猎上乌巾，不那西湖烂熳春。借我绳床对脩竹，为君一洗软红尘。
国家自从失河北，烟尘漠漠暗两京。胡行如鬼南至海，寸地尺天皆苦兵。
华年锦瑟事谁论，燕社鸥盟半不存。三月莺花张绪宅，十年诗酒孟尝门。
旧京尊酒从公日，末座常惊放浪谈。谁信生平导漳手，晚留遗爱在香南。
后宫得宠人争附，前殿陈诚帝不疑。朱紫盈门自称贵，可嗟区宇尽疮痍。
午门钥入断人行，禁漏稀微出迩英。齐拜敕书期老仗，并驱驺御出西城。
袅袅多应半熟时，落斜高挂冷攒枝。分明记得山窗下，一架寒藤带雨垂。
走神中夜空支笔，想见磋磨旧学堂。相识已多不烦复，重逢未老可能狂。
三秋风月从头说，千里湖山觌面开。久欲过逢须一快，岂知劳结倍难裁。
交结文章尽世惊，城中幽隐更无营。敢将古道为吾事，耻对常流语子名。
荷公睹物能我念，小字密书盈一尺。报言扶膝所经由，兴废存亡皆历历。
路转柳遮青隐约，雨馀苔渍碧嶙峋。尽教做尽千奇怪，时下窗前爱主人。
太行西望翠成堆，白石诸峰爽气来。元震剑锋留石刻，李躬书院长青苔。
八寸葵花色似金，短垣老屋几丛深。此间颇去长安远，珍重时看向日心。
北来快顺一篙駃，南去间关百丈牵。世事从来且如许，下滩船看上滩船。
园腰减削那胜带，种发萧疎不上簪。久悟盈虚消息理，香山莲社拟追寻。
焚坑祸作逃轩绮，明哲保身宁饥死。溺冠嫚骂又一春，织奋鼓刀恬不耻。
银钩远寄清桐滑，玉液亲题赤印斜。笑引壶觞成一醉，歌筵遥想鬓堆鸦。
林花谢了三春色，江浦回看一钓蓑。惭愧烟萝人不待，流光无住老维摩。
孤踪肮脏天方厌，万影凄凉月不温。隔岁风光惊似昨，重看愁对菊花樽。
短彴疏篱入野扃，竹烟松露满襟清。奔湍激险飞寒响，弱蔓穿深挂晚英。
岩头古佛留心印，岩下高人新受持。佛变本来无隐现，人於悟处领希夷。
红叶无边云外树，青蝇不尽箧中书。秦关越水同天地，常把殷勤付雁鱼。
西川戡难策勋名，信是胸中有甲兵。才大恨无施用地，西风吹泪锦官城。
风生碧涧鱼龙跃，威振金楼燕雀飞。想得白莲花上月，满山犹带旧光辉。
雁声多处水瀰茫，西渰东湖足稻粱。才过芦汀好栖宿，几曾一一到潇湘。
云贵高原邻川藏，琼台两岛江浙通。江西安徽邻福建，西北新疆地宽洪。
投老归来一幅巾，尚私荣禄备藩臣。芙蓉堂下疏秋水，且与龟鱼作主人。
何幸乡枌托使麾，忆曾淮澨见风仪。泉分龙岫成新酿，庙锁琼蕤换旧枝。
花开不肯待春融，恐混繁枝深浅红。洁白天然贞女操，清癯独立古人风。
欲住村西日日慵，上山无水引高踪。谁能求得秦皇术，为我先驱紫阁峰。
杨柳阴阴日未西，落花如雨溅春泥。春风一枕潇湘梦，时有流莺窗外啼。
尚书遗像肃威神，瞻拜犹能起后人。万里乾坤存正气，七朝培植出宗臣。
老来百事与心违，节物殊非少壮时。细葛宫中曾被赐，杨梅粽里未容窥。
去年三月渡汶水，柳自春风水自波。为折长条赠离别，乱烟萧瑟剩无多。
日落卢龙迷古戍，天寒白马走空城。不堪重理玄晖咏，极目澄江似练平。
晴日游丝乱入帘，夕阳更添酒家帘。粥香饬白清明近，斗挽柔条插画檐。
小池惊雨已无荷，池上芙蓉映碧波。初试晨妆铜镜净，未醒卯醉玉颜酡。
竹几蒲团供坐睡，茗杯香鼎有閒缘。客来莫话长安事，自理南华物外篇。
十里清香供隐几，三人对影称挥杯。笑渠冷淡为生活，何似笙歌鼎沸催。
夹岸桃花燕子飞，一江春水鳜鱼肥。丝纶百尺烟波阔，午夜鸣榔载月归。
黄叶敲门霜绕庐，西风吹到故人书。一年离绪秋尤苦，四海知交老渐疏。
残睡无多有滋味，中年到底没心情。世人多被鸡催起，自不由身为利名。
雨笠烟蓑体露风，只传渔业当心宗。当时过得飞猿岭，不到通身是烂脓。
勋业从来简帝聪，东溟还复奏肤公。庭前修竹添新绿，洞里蟠桃依旧红。
讲席人期相郑覃，石渠我忝继齐堪。碧琳殿邃同宣召，白玉堂深接笑谈。
乾坤有象泡中影，今古难醒醉里身。悯世婆心知不倦，伫看龙杖葛陂驯。
细思杜老看谁健，争似刘伶终不醒。男儿闻健且饮酒，良辰莫作痴冻蝇。
翩翩群从系离思，别每经年聚却迟。竹室旧誇杨氏客，兰阶多识谢家儿。
春来江上解霜严，群柏周庐筍出檐。突兀狸头蒙紫箨，参差龙甲长苍髯。
斜阳淡淡澄江晚，渚蓼江蘋映葭菼。蓬窗风飏钓丝轻，竹炉茗熟茶烟淡。
半床秋月一声鸡，万里行人费马蹄。青野雾销凝晋洞，碧山烟散避秦溪。
溪南稻紫似溪北，雨後山青非雨前。芒屦泥深凉不浅，今年六月个般天。
骨气清冷无片尘，即应僧可是前身。诗因缘解堪呈佛，棋与禅通可悟人。
交芦庵古破檐斜，港断汊横也老家。欲吊词人何处是，杜鹃啼损马塍花。
寸田尺地可长久，此诀刘郎却未传。他日驭风蓬岛去，谩留陈迹在山巅。
常言直道我家物，箧椟于今藏手泽。拈来洒涕不忍看，分付伯兄金玉质。
三十六峰危似冠，晴楼百尺独登看。高凌鸟外青冥窄，翠落人间白昼寒。
韵胜想君言外得，字新令我意边寻。痴人说梦终难信，何日樽前取次吟。
往时邢洺有善政，至今遗爱留其民。谁能持我诗以往，为我先贺襄阳人。
事业略曾随手见，死生应叹有身劳。只今蜕迹西林去，始得先生蚤退高。
买得乌犍遇岁穰，此身永免属官仓。塘南塘北九千顷，八月村村稻饭香。
台端秉烛频看牍，湖上移尊暂驻舲。共说九天携雨露，一时沾洒向东溟。
二十四岩烟雾幽，轻舟横笛戏清流。万人举手风尘下，怪杀仙人学远游。
春王推戴诧魁功，生杀乘权速转蓬。落魄早知亏月满，取精应悔竭春忠。
图穷双屿金焦峙，仙宫缥缈浮寒水。柂楼捩转吴波平，阊阖中天日月明。
鼠须正好书春帖，蟹眼偏宜试露芽。便欲扁舟访安道，不堪山驿水程赊。
随车千骑铁成围，诸将前驱辨鼓旗。不似东阳村舍畔，荒鞋踏雨看山时。
柳浪千顷雪粘天，月下洼尊花下臼。隔年兄弟校眉髭，面上浮纹添八九。
横吹春登百尺楼，使君中宴解吴钩。离宫月送双螭出，极浦烟催万雉收。
世数交游诗作證，话生感慨酒淹巡。旁观莫怪多留恋，求旧原非一面新。
文旌西去感秋风，汉代豪华祇废宫。静夜搜奇心自远，千年宝气有无中。
可无好梦留仙枕，傥许灵芬接上方。望古忧天逐年少，剩持青鬓守书堂。
故国芙蓉频入梦，小山丛桂傥相招。论诗自写怀人句，风雨荒鸡意更遥。
静坐非元非是禅，须知吾道本于天。直心来自降衷后，浩气观于未发前。
洞壑霞云护隐居，西岩洞下是华胥。残红堕地五铢重，涨绿过楼一丈馀。
湖外红花閒白花，湖边游女驻香车。鞦韆对起花阴乱，蹴鞠孤高柳带斜。
独爱杉篁寒不变，更怜江海阔无涯。因思朝市争名地，何以优游刺史衙。
燕石扶栏玉作堆，柳塘南北抱城回。西山剩放龙津水，留待官军饮马来。
联娟双璧照书奁，持似南丰更不廉。副墨倘从君乞与，双垞公案一重添。
万物不移三百篇，得鱼固自久忘筌。绪馀一醒冬烘眼，快著长安得隽鞭。
谁是文翁小吏才，千年石室长青苔。飘零杜老悲诸将，空向江头痛哭来。
玉帛征贤楚客稀，猿啼相送武陵归。湖头望入桃花去，一片春帆带雨飞。
鱼盐蛮蜑托为生，狭路逢人便弄兵。见说官曹巡逻急，卖刀买犊也归耕。
皇家诜伟固藩垣，濮邸尤为席庆源。八宝霈恩升殿服，朝班荣盛子孙繁。
酒逢寒夜饶偏贵，诗出穷人矫转誇。两月儿书浑未到，定应行脚更天涯。
祸局迁延入死途，泉台深唾老狂夫。蜗争水火千寻井，鼠将风雷六甲符。
当年册府仰才华，一跌青云万里赊。白首却来莲社裹，幅巾缁褐诵楞枷。
一枝灵木坚多节，千里逢人寄永州。赐出汉宫尊子夏，封当大县庆邳侯。
后堂深闭小盆池，池上花开客已知。索赏故将狂作态，被留真以醉为期。
玳簪新笋破泥沙，寒食轻阴酒望斜。日暮子规啼不住，满山风雨落桐花。
春分雨脚落声微，柳岸斜风带客归。时令北方偏向晚，可知早有绿腰肥。
残月朣胧欲五更，禁门候立万灯明。君王静对铜人坐，一夜斋宫数漏声。
来时还似去时天，欲道来时已惘然。只有松江桥下水，无情长送去来船。
城西好事主人家，走送天香国色花。岭阯三年才见此，便应奴婢命山茶。
跖富回贫赋予偏，有司之者勿尤天。不争贵幸铜山铸，专筭书生纸裹钱。
明窗短幅来何处，乱点依稀涴寒具。焕然神明顿还我，似向白玉堂中住。
有人剪彩娱羔酒，独我煎茶续菜盘。冰沍砚池呵未泮，东风到底入毫端。
湿湿群行四百蹄，耕黎初罢乐相随。春风绿遍川原草，回首牧人知是谁。
敢道与君成二老，与逢此会亦千秋。却悲旧日同登侣，原隰霜零不可求。
吴兴上佐吾党士，十年纵赏西王台。眉间黄色袨綵服，柁楼长啸春风回。
陋室冬来气亦和，暮寒不似晓寒多。偶移书案南窗下，自把新词对雪哦。
樽前一笑真奇事，坐上诸君尽胜流。政倚清谈洗胸臆，莫教王粲赋登楼。
眼底秾纤决意裁，枝间啼鵙暗相催。霓衣鹤氅凌空去，蝶翅蜂须弄影来。
苶然无趣懒凭窗，怕见夭桃逊脸庞。莫道春红多的皪，崔郎此处未成双。
莫叹黄金才易箒，安知布被不封侯。暮年烈士心方壮，双鹘搏风向九秋。
纸钱零落树枝风，子女他人去绝踪。此后只因多病弟，长官祠下泊孤篷。
蜗角蝇头总是虚，何须留恋市朝居。老於亲戚情当密，贫与公卿分合疏。
朝暾下接水光明，风激涛头浪卷层。衮衮舟帆来复往，江心笑杀几閒僧。
碧落清谈元物外，金闺高兴共天涯。寒鸡唤起新诗就，谁忆袁安正卧家。
驾虎乘麟绛节从，灵官十万侍从容。玉棺一下深山里，寂寞松林古寺钟。
分曹列侍登文石，促膝闲谣接羽觞。共说汉朝荣上赏，岂令三友滞冯唐。
白帝夔州各异城，蜀江楚峡混殊名。英雄割据非天意，霸主并吞在物情。
胸中如公多庙谋，八珍未献伊鼎羞。笑人欲买江边宅，看潮饱度残年秋。
消沈伯业同烟草，寂寞禅心视水沤。剑窟泉飞石梁北，声随香梵几时休。
铃阁清虚刺史闲，廉车因得访仙山。旌旂飘缈烟霞外，冠盖追随水石间。
平畴翠浪麦秋近，老农之意方扬扬。吾侪饱饭幸无事，日繙芸简寻遗芳。
人间八九不如意，独坐萧萧愁绝时。空有此心谁领会，知余明月是襟期。
二陆尊贤擅美声，月评难弟亦难兄。西庵挥麈谈三界，北观携琴论五行。
夜阑扶策绕中庭，云罅三三两两星。安得南风卷云尽，烂然河白映天青。
岊亭邂逅又轻离，时事更翻几局棋。游宦明知同旦过，出山聊复救朝饥。
沙水清有延月白，峡林香欲试春红。饭山虽瘦无奇语，至喜亭中著醉翁。
一枝颜色费评誇，冷翠光中晕淡霞。绝世幽情容一现，能如我意是秋花。
劝君骂骂秦始皇，政由帝主待思量。开封不设龙头铡，闭国横裁马尾妆。
碧树萧萧凉气回，一年怀抱此时开。槿花篱下占秋事，早有牵牛上竹来。
山路肩舆倦仆夫，家兄为我酒频沽。卖薪人散知城近，啼柳乌忙觉日晡。
凝澄不动水渊槃，风拂泉生或细澜。月影透帘朝日薄，龙辉绕匣夜光寒。
以我向公深有托，知公于我未忘情。扶持未可言门户，老大相看祇弟兄。
招提避雨寄孤眠，夜静溪声到枕边。引得五湖清入梦，拍天波浪一渔船。
许下偏资分鼎国，关中徒馈割沟师。请看今日逢全盛，廥庾如山守四维。
飞絮游丝弄霁华，出门芳草渺天涯。太平莫道全无象，脱绣鸣铃传送花。
南垂北际认苍茫，转觉烟波似故乡。一水略清燕赵气，重关曾划宋辽疆。
黩武可怜弃躯命，讨罪宜用施威强。内符近遣滇海将，传说英声皆激昂。
半生漂落江湖外，此日登楼花正开。丹灶依然沈润水，珠帘空自挂瑶台。
世情相失道情浓，语默行藏信意中。清退楼前溪一曲，剡川明月剡川风。
玩世阮公方蜡屐，归田陶令亦巾车。屋头早晚东西住，愁绝东船夜雨余。
白额长蛇已就戡，不知贾郭更难堪。东吴陆喜乡先罪，五等还应有第三。
昨日山前痛忆儿，回头凝望更依依。如今精爽知何在，采得兰花泣看归。
春风危冠落虮虱，黄发垂垂及肩背。夹道风沙草不腓，归来一笑尽花事。
与君同坐不知天，岂有微禽海可填。自古焦头欺曲突，忍将对泣换先鞭。
鹭鲲一水往来不，目断齐州海上楼。故国啼鹃悲杜宇，荒园梦蝶感庄周。
匆思春雨宿茅店，最苦仆夫催去程。是时懒起惜残睡，如今不眠愁独醒。
回首江南黯澹云，蛾眉亭畔思纷纷。何因却作姑溪水，流到长江尚不分。
琴有徽弦姑挂壁，诗无眼目谩成篇。自怜不似门前柳，才得东风翠拂天。
泉流岩窦本来清，易以清名亦狥名。却笑两公徒蚌鹬，如今赢得坦斋声。
石门南出众山巅，沃壤清溪自一川。老令旧谙田事乐，春耕正及雨晴天。
万里独行为许国，千金虽尽不垂堂。三城旧属扬州地，何必西湖是故乡。
见说瀛洲万里程，相思犹凯下青冥。已归天上神仙籍，不就人间饮啄腥。
远看颠狂近转迷，有才老死便幽栖。咄嗟万里云弥合，昏黑孤城日正西。
细柳倚风相并舞，飞梅着地不成妆。坐中佳句谁先就，我欲窥公倒智囊。
客星沉没钓台空，千载风流独此翁。万顷波心歌杜若，九霄云外见冥鸿。
午夜参差看斗宿，前尘离合忆云泥。黄金不值倾城顾，下蔡千家枉自迷。
句里江山随指顾，舌端幽眇致张皇。莫欺九尺须眉白，解醉佳人锦瑟傍。
蒜山渡口挽归艎，朱雀桥边看道装。供帐已应烦百两，击鲜毋久溷诸郎。
试数六霄还五两，坐令夏热作秋清。儿曹小住休归去，更听风蝉子细鸣。
觅句逋仙琢肺肝，声名千古冠吟坛。一诗香尽西湖水，白雪阳春和者难。
多情禅客饶佳趣，粉饰馀光扶坠绪。欲回古月换今人，到此翛然忘世虑。
汗青庭外曲池滨，忆昔攒葩绕树深。不解花枝缘底事，也来江上看閒人。
渔父每从醒客问，海翁今谢白鸥疑。十年已共江潭远，岂傍啼猿怨竹枝。
寒食梁州十万家，秋千蹴鞠尚豪华。犊车轣辘归城晚，争碾平芜入乱花。
东风浑作勒花寒，寂寞林塘不受看。玉版鹤翎俱未识，梨梢空有泪阑干。
疏风阵阵无人语，小橹声声带雁闻。四顾秋芳摇落尽，渺怀何处礼湘君。
家风爱竹馀底事，至今十饭九不肉。惟应说食诳枯肠，更写寒梢媚幽独。
贝叶一编参上座，烟花三月话南朝。祇今古寺空山里，梵呗钟声自暮朝。
瓜果几盘儿女态，关山到处别离情。嫦娥那解人心绪，偏是今宵分外明。
杨柳青青杨柳黄，青黄变色过年光。妾似柳丝易憔悴，郎如柳絮太颠狂。
青云白霓五色霞，笑画败絮留丹铅。中途经过最深省，伏身低眺洞口泉。
恶语岂能赓绝唱，故人聊欲话平生。颇思共索梅花笑，点检枝头半吐英。
一枕邯郸梦已醒，归鸿千里拂高冥。心期皎日均能许，歌擅阳春我独听。
句律稍悟嗟已晚，嗜好多可无专场。千金狐裘饰羔袖，汉冠晋制兼唐装。
休怪穷猿能倔强，且防新羯重披猖。梦疑谢驾游春墅，望渴商霖泽旱秧。
后日奇山犹续续，而今伟观已堂堂。雄篇曲尽形容妙，满袖珠玑到旅囊。
高阁书存终覆瓿，长门赋丽偶遗金。云台幸有功名望，何必孜孜泥古今。
游梁入洛盛光辉，作赋西征和者稀。梅花驿望长安骑，正待江风鸿雁飞。
田园已没红尘内，弟侄相逢白刃间。惆怅翠华犹未返，泪痕空滴剑文斑。
滦水秋风晓夜催，上京宫殿护蓬莱。扶桑日近龙波涌，阊阖天高象驾回。
玉鼎清香试水沉，湘帘如雾碧窗深。闲中次第占花信，梦里分明见藁砧。
鵁鶄鸂鶒俱无声，沙边白鹭如有情。幽禽相呼落日暝，尺鲤下避寒潭清。
梨花有思缘和叶，一树江头恼杀君。最似孀闺少年妇，白妆素袖碧纱裙。
著冠来籴太仓米，捩柁故转长淮舟。莫问铜钱恰三百，浇肠一斗与君谋。
送文迎武递参差，一始一终光圣仪。四海生人歌有庆，千龄孝享肃无亏。
陶令思归未得归，黄花想见绕东篱。满头须插何容易，且向盘园乞一枝。
平生藏器待何时，除却荆州不可依。预报行人应鹊噪，相将送客有花飞。
独凭朱槛立凌晨，山色初明水色新。竹雾晓笼衔岭月，蘋风暖送过江春。
不须寂寞恨东归，洗眼三年看一飞。试捲波澜入毫颖，莫教欧九识刘几。
槐省衔杯蒙旧识，枫庭蹑履听归音。昔人九折回东地，笑我何由慰母心。
怜公谪官不累意，如与万象同优游。偏州随分与山水，好景散漫无人收。
买得扁舟便是家，一竿一网寄生涯。晚来独醉西风里，卧看芙蓉两岸花。
何处暄风催綵胜，谁将病骨祀华年。中宵欲待清霜霁，珠雨还飞玉粟田。
修绠垂瓶自汲深，水澄沙莹几星金。分明不与贪泉比，莫为金沙起利心。
忆从往岁别乡关，何幸重逢客路间。阅历又添新著作，风尘未改旧容颜。
病夫说病诉旁人，他自开眉我自颦。後有病夫看病句，不须告欣亦沾巾。
攒宫草没冬青死，禹庙碑倾古字磨。独有若耶溪畔女，秋来犹唱旧吴歌。
雪云苔竹寒炉伴，细展横看淮海诗。静坐溪庵写经罢，鱼豚收税更何为。
龙山几世阅兴衰，依旧春江拍岸来。当代衣冠今寂寞，百年丘陇自崔嵬。
涧水流如活水晶，道傍一语唤人醒。山林未必渠能说，说著山林便可听。
万里春流绕钓矶，扁舟系柳向朱扉。悠然到此忘情处，默默无言对落晖。
紫霄仙客下三山，因救生灵到世间。龟鹤计年承甲子，冰霜为质驻童颜。
物理人情自可明，何尝慼慼向平生。卷舒在我有成筭，用舍随时无定名。
矧尔祖母尚矍铄，何殊尔母恤尔慈。尔不蠠没望成立，身弃如我将谁訾。
宴罢瑶池春梦断，影寒姑射夜深归。禁烟时节多风雨，莫遣繁英一片飞。
秋入东山景物奇，花开亦遣野人知。二难佳句真连璧，顾我深惭嫫与施。
残照王风咏黍离，葛巾野老待明夷。情怀渺渺归沧海，岁月堂堂付酒卮。
早禾割尽晚禾青，地下知章果有灵。岂忆鉴湖曾敕赐，连山云雾雨冥冥。
燕蓟风尘异淮汴，十丈软红素衣变。重携旧曲谱霓裳，当筵年少停歌板。
到山定及朱桃熟，归洞应多白鹿迎。好在丹房保玄极，九还金液待君成。
病在已而过在师，脱师离已闷胡芦。从前学解皆忘却，撞头磕脑愈心粗。
与君同气不同家，今度书迟望眼赊。遇物却思高姓似，江头行坐看芦花。
依然红日照窗楣，还是去年消息时。妙理不须寻辙迹，只於生处验新知。
澜翻笔墨浩难收，妙处端能浣客愁。落笔千章轻万户，思君一日胜三秋。
固庵风义同琼琚，无庵地下得知无。苍虬苦语久名世，传世遗文胜托孤。
弱羽冲风寄此生，心甘酒卒与诗兵。诚知良木扶危厦，岂可老藤从佞人。
秋浪远侵黄鹤岭，暮云遥断碧鸡山。时人若问西游客，心在重霄鬓欲斑。
落日暝归投树鸟，清潭时见避钩鱼。秋山若有苏樵地，拟结茅堂傍隐居。
三辅晴郊辗白沙，征軿绎绎走长蛇。秦人爱饮扶风酒，同女多簪好畤花。
错嫁终怜卿薄命，相思徒苦我无端。来生愿化频伽去，指海为盟莫要寒。
惊世文章梦里花，出尘语解眼中沙。怪来不打这鼓笛，亲见江西老作家。
月华空照当筵酒，羌笛谁吹塞上音。徙倚危栏西北望，悲风凛凛起寒林。
万事身心毋固必，此时诗句欲如何。萧然便合归林去，已办犁锄著钓蓑。
所期壁地今城守，不善因粮却火攻。古道君师意深远，改弦端的奏肤公。
先生狂得次公醒，诗思蔼蔼飘晴云。为怜老拙有旧分，俾预胜赏沾清芬。
长绳系日任东西，几度霜桥茅店鸡。月没星稀天下旦，秋归雁远水云迷。
烹成不死砂中汞，结出长生水里银。九转九还功若就，定将衰老返长春。
平步为仙五云里，甲第藏春天尺只。笙歌催醉金叵罗，七十紫鸳扶不起。
栈云零乱驮铃声，驿树轮囷桦烛明。清梦不知身万里，只言今夜宿葭萌。
有马蹄如羿发箭，嘶风劲射眼莫见。太行燕支真平川，河汉岂阻窄如线。
元宵佳节同欢乐，处处感然无尽灯。火光烁破胜热面，夜神忽患冷头疼。
别墅经春花未老，芳畦过雨荠尤甘。明朝更欲从公去，玉版堂头作涉参。
路掩青山旧孝陵，村零黄叶古江乘。骑驴共踏秋风里，新识南宗小院僧。
朱山松桂翠边云，中有清虚小隐居。密养丹砂存正气，静披琼蕴育真文。
道人此意无人识，一幅生绡露遗迹。惟有风流李谪仙，汪洋宦海閒鸥立。
惊沙扑面犬羊腥，坐啸胡床却五兵。未忍焚庐攻腐鼠，要须劈水脍长鲸。
身从荒园叩古寺，眼暗孤城带清溪。寻僧与客少谈胜，兴罢归来乌夜啼。
青苔满地护阶阴，尘俗曾无半点侵。林鸟避人穿谷去，野猿寻果出云深。
戛玉敲金胜草树，何必乱山横眼底。江河浩洗泻急湍，不如山泉流甘泚。
经年牢落别离群，准拟归来拂路尘。妙语独从书上得，欢悰犹欠坐中新。
宦情落落从来懒，吏牍纷纷欲去迟。好在故园三亩宅，功成身退是男儿。
赠以四愁真绝唱，不如一诣听长哦。簿书何至烦勾校，归校芸香蠹简讹。
冰霜元日望天涯，万里关河动旅思。何日生还拂衣去，买山先与白云期。
不关宠辱诗心苦，每忆清高文骨遒。灯影摇摇潮上急，归来无计遣三秋。
三杯大道醺然后，七椀清风爽入神。闻道闽山官况好，何时乞得两朱轮。
郢路渐寒飘雪远，湘波初暖涨云迟。灵均精魄如能问，又得千年贾傅词。
三年奔走空皮骨，三年笛里关山月。中天月色好谁看，豺狼塞路人烟绝。
几酌西禅对牡丹，秾芳还似北禅看。千球紫绣擎熏炷，万叶红云砌宝冠。
高辛先我休逢绐，典午南迁是暂侨。说与世儿终不省，九秋看起石城潮。
团云芝盖翔林表，喷壑龙泉转地中。简朴由来尧舜事，故应梁苑不相同。
有井极甘便试茗，无花可插任空瓶。巷南巷北相知少，感尔诗人远扣扃。
晚风吹酒动离颜，别路萧条草树间。积水乱流疑梦渚，一峰中断似君山。
响屧廊中金玉步，采蘋山上绮罗身。不知水葬今何处，溪月弯弯欲效颦。
身以默存世可知，枯槐万蚁对危时。破噤律成堪压卷，于无声处听真诗。
解组中年事耦耕，犹传雅操在廷评。经籯简贵存风尚，画笔精严见性情。
忆昨去家此为客，荷花初红柳条碧。中宵出饮三百杯，明朝归揖二千石。
秘泄瀛寰亦一奇，龙钟为显古须眉。来师造化寻穷壑，散落天花写与谁。
私书约后忘机否，好梦成时枕手眠。能使柳枝惊问讯，不妨幽忆写黄泉。
万物荣枯自有时，梅花非早菊非迟。时人莫似春蝴蝶，才到花开便满枝。
一身逆旅过万物，千古昨梦如惊蓬。胡床收虑蹔一息，杲杲已上扶桑东。
红楼一角挂斜晖，驿路青山绕四围。柳眼回波向人笑，客随燕子带春归。
井注丹泉流石瀡，鹤乘香篆趁仙都。错珍不用修清供，直采罗浮九节蒲。
圣主中兴迈盛周，联翩方召并公侯。神威欲挟雷霆下，大业常同江汉流。
驰道自依双阙近，班声遥听八鸾和。南薰一奏胡尘静，铃阁雍容曳玉珂。
十里五里一值浅，千愁万愁过徐城。王君论与河流阻，杜老谈思月色清。
故人相望马牛风，世事波涛滉漾中。漓水东边两年住，往还才有一珂公。
梦想看花归意浓，归来底事别花忙。魏家姊妹知人意，先试春风半面妆。
映日已增千古瑞，随风频绕万年柯。祗看出岫为霖处，长济苍生乐泰和。
门前不改旧山河，莲渚愁红荡碧波。坠叶飘花难再复，浮云流水竟如何。
珠旗十丈禁城阿，鸾吹犹闻辇路过。五侯七贵承恩出，万户千门奈乐何。
初开窗阁寒光满，欲掩军城暮色迟。闾里何人不相庆，万家同唱郢中词。
乐府村田续石湖，穷阎民困未全苏。好留蔽芾清阴在，尚有纵横霸迹无。
漠漠春寒细雨迷，云烟遥望太行西。未知新雁何时到，却把君诗天上题。
古人事业尘空满，故国园林草自长。赖得南华怜我病，一篇齐物胜医方。
苍树寒烟两渺茫，后来谁此吊兴亡。晋朝风物今流水，萧寺钟声几夕阳。
初宵微月尚窥簷，雨脚斜斜晓入簾。春谢欢悰风处减，愁将老色镜中添。
内禅元知尧舜事，求仁奚问蹠丘为。极西终古干戈地，又看诛求到石脂。
撼门环哭呼高皇，钟簴何人奉太常。坠地金瓯成瓦注，在天贯索指银潢。
不识荼蘼恨杀人，野花香里度芳辰。寄牋为报东皇道，不理今年一个春。
咏真之天在旁侧，白书潭心飞霹雳。田收岁美龙亦间，唯有济沦照空碧。
沙河岸边秋草白，枣阳城头落日黑。老兵辛苦践更来，林下税车聊一息。
仙橘山前看橘花，单衫裁就橘山麻。春江空作揉蓝色，浪里淘来那得纱。
天涯春色蜀川多，胜赏相从到薜萝。绕郭烟芜深似染，隔林山鸟静能歌。
胥驾鲸来潮上下，羲鞭乌急日西东。万世不竭箠取半，一是无穷枢得中。
秋暮家书到武林，平江腊尽未闻音。儿添一巽还三艮，诗赋双鱼抵万金。
披山凿道何崄巇，上摘星汉摩虹霓。七襄终日往曾问，一握去天今可跻。
南国是时总可哀，群公声价凤凰台。谯周家世修降表，庾信关山逞赋才。
道是蚕忙未是忙，日长犹得事梳妆。罗敷有语何曾解，倚树偷窥马上郎。
雨馀池水淡泠泠，霜后梅花照眼明。题作清心知未称，此心元自不须清。
破晓鸡声欲彻天，沉沉墟里令无烟。哦诗直拟陶元亮，误落尘中忽卅年。
关月夜悬青冢镜，寒云秋薄汉宫罗。君王莫信和亲策，生得胡雏虏更多。
黄蚁争巢长袖手，青蛙开会偶参加。有钱也去赶墟集，买点荤腥祭齿牙。
恶水叠经鬼罗刹，散仙犹诩汉官仪。思归送远天风曲，遥听红墙玉笛吹。
银床破睡雾笼纱，翠簟湘纹卷浪斜。小院夜深凉似水，一池明月浸荷花。
先生名姓重金台，一路春风手挽回。黄阁自应调鼎去，青原犹为算舟来。
当年竹下曾裘仲，何日花前更老莱。恳疏乞骸今几上，中宵翘首望三台。
掀翻万有三元合，炼尽诸阴五气朝。十月脱胎丹道毕，婴儿形兆谒神霄。
月姊曾逢下彩蟾，倾城消息隔重帘。已闻佩响知腰细，更辨弦声觉指纤。
纸到鸡林原有价，槎回牛渚岂无津。琉球此日争先睹，天子元年第一人。
山村处处晴收麦，邻曲家家什晒丝。正用此时身得谢，十分寿酒不须辞。
乌鸟争巢时坠屋，丛萱得雨乱侵阶。闭门朗讽閒居赋，一任红尘涨六街。
初来也觉香破鼻，顷之无香亦无味。虚疑黄昏花欲睡，不知被花董得醉。
有人斗室愁独坐，蟠胸百怪争嵯峨。不得此笔不能欢，精魂灵魄沦幽锁。
千里旌旗已渡江，蛮奴苦谏唤萧郎。却持官里黄金去，望拜韩擒石子冈。
蜀客不来江海涯，罗虬九锡欲安加。诗逋急过寻常债，世眼怜悭戚里花。
坐思黄柑洞庭霜，恨身不如雁随阳。熙今头白有眼力，尚能弄笔映窗光。
漠漠残花独闭门，斜阳偏惹泪珠痕。闺人莫怨秋宵永，春日何曾不断魂。
莫援残局叹三分，正朔居然补帝勋。一笑西陵荒草合，墓门谁写汉将军。
治安策好竟谁怜，辜负瑶华十万笺。有限文章教虱诵，无聊人物付诗传。
茆檐长扫静无苔，花木成畦手自栽。一水护田将绿绕，两山排闼送青来。
清论弥天居士伏，高情出世俗流疏。问师心法都无语，笑指孤云在太虚。
南湖一似锦江园，秀句端宜入杜编。想得公馀时步屧，清风明月不论钱。
一池芳日上帘钩，荷气蒸人醉不收。藕欲作舟花作屋，更和风露管清秋。
平生久愿识荆州，落落参辰几度秋。下榻有谁知孺子，运筹端合属留侯。
剑外忽传收蓟北，初闻涕泪满衣裳。却看妻子愁何在，漫卷诗书喜欲狂。
史君读残万卷书，古事今事俱了了。便应珥笔侍天陛，不然代言登凤沼。
馆阁文章新体制，山林风月旧琴书。芙蓉绛色青于染，何日抠趋访隐居。
午醉醒来一梦非，匆匆玉树逐春归。胭脂却作千年计，不似愁魂四散飞。
穿云时有一鸿声，唤雪风来冷更清。腊意未教梅萼老，春风先放柳条成。
周郎可是世英豪，谈笑功成乃不劳。尔大阿瞒犹似此，兹时小笮空应逃。
催促年华似推毂，较量筋力试登台。归田尚可扶犁在，明岁当驱俗驾回。
杜老却因贫得句，陶潜非为拙辞官。世情一味嫌清淡，多刈幽兰种牡丹。
前尘回首细评论，憔悴行吟泪有痕。夏屋未偿修士愿，春江犹滞美人魂。
血洒平芜扑鼻腥，五州转战走雷霆。思兄作客三千里，愧我虚生五十龄。
访友定寻云外寺，携壶须上竹边楼。知音自有渔樵侣，莫被人称第一流。
炉薰浥浥带轻阴，翠竹高梧水殿深。去去旃车雪三尺，画罗休缕麝香金。
白石山人善鼓琴，超然高旷涤尘襟。知音谁是钟期子，指法亲承印素心。
关门揽辔意如何，六传秋风使者过。诸葛城边临虎豹，叶榆河上驾鼋鼍。
不如南邻更此里，醉折梅花照溪水。扶藜时蹑大阮踪，觅句深参少陵髓。
社雨晴时燕子飞，园林何许觅芳菲。江山良是人谁在，天地无私春又归。
已惯阑干独倚时，中年心绪欲除诗。讵无久矣丘之祷，岂有强哉矫者悲。
千秋凤阙县金鉴，三祝鹓班侍玉衡。青鸟早传佳信到，争云宝箓注长生。
野径溪桥取次行，山青水秀眼增明。身居尘外年年健，心到灰时事事轻。
峡云东作蛮江雨，屏山千里中庭路。惊飙细叶遥相思，夜半红蛛张琐户。
猿偷晓果升松去，竹逗清流入槛来。旬月经游殊不厌，欲归回首更迟回。
离思茫茫正值秋，每因风景却生愁。今宵难作刀州梦，月色江声共一楼。
一生忧患知谁健，十月音书隔岁看。纵使馀年好相见，人间赢得是辛酸。
村落苍茫半草茅，路无车辙水无桥。婚姻取足唯春茧，盐酪归来待晚樵。
客路经过殊草草，旧规牢落重依依。劳生暂此逢休适，一饷中林笋蕨肥。
五原偏师急赴敌，昼夜不息趋战场。马烦人怠当劲虏，虽持利器安得强。
罘罳岂必尽琉璃，楼阁果然皆锦绣。昔闻汉帝张九华，照见百里延广袤。
少年苦学知苦心，心为发根宜早侵。黑间见白犹堪镊，白既还短难胜簪。
小桃无主自开花，烟草茫茫带晚鸦。几处败垣围故井，向来一一是人家。
无数轻鲦莲叶东，泳芳吹沫竞浮空。疑追戏蝶来天上，误饵游丝没镜中。
间色幽花却耐看，墨香和露不曾乾。魏家池馆如栽得，唤作秋风小牡丹。
人生穷达乘轩鹤，世事盈虚赋芧狙。勘破已无朝市梦，软红端不上衣裾。
名标南国洞中天，胄出西京鼎足贤。早扈六蜚依日月，晚辞三事作神仙。
南北一家今又见，乾坤再造古曾闻。他年自有春秋笔，不比田横祭墓文。
今日奔亡匪天作，向来颠倒皆庙谋。忠骸佞骨相撑拄，一燎同烬悲昆丘。
西馆桥边竹隐居，昔年曾受异人书。不知官爵能来子，可是尘埃早识予。
游夏渊源鲍谢才，声名虽泯思无涯。人间一叶灵芝落，地下千年玉叶埋。
载得西来石似冰，送君吾亦出支藤。法曹郡比都官署，蛮部人歌太守丞。
白马少年频唤酒，黑纱老妇泣无衣。逢邮不寄江南信，却上高楼望雁归。
吹来一圳报秋知，玉露金风正及时。戴了凉巾披野服，桂花香里看唐诗。
我家东床有孙子，亦得从容陪燕喜。门前有客不速来，笑说今朝动食指。
情至深处易生悲，人道时光或可医。云海苍茫寥落处，落红流水两相知。
雪白霞红云色黄，晚风先办晓来霜。吹开一路江梅蘂，薰作九天沉水香。
几日西清昼掩屏，绿尘幽藓遍闲厅。病中事少翻嫌健，醉里愁多只愿醒。
头上宝冠牛戴角，脚下莲华马踏蹄。通身璎珞皮毛债，历劫风流辊水泥。
去天万里此相遭，揽辔无功敢告劳。剩贮冰霜消瘴疠，尚疑风雨隔清高。
华年君俗隐山村，如我弥当杜筚门。落落筋骸作老病，奄奄气息仅生存。
高唐原是梦生涯，绿水红楼第四家。北地胭脂中妇艳，南朝玉树后庭花。
美酒相看不成醉，黄花别后为谁妍。貉裘已弊秋风起，我正思归种石田。
狂秦以降逮刘氏，不翅枯响随风行。黄茅白苇堕一色，编贝联珠夸九能。
双峡如花带雨开，临流顾影自徘徊。几疑天上银河水，来作人间玉镜台。
小圃初晴风露光，含桃花发满山香。香花对酒心无事，倍觉春来白日长。
明河如练出城隅，朱火西流暑气徂。顾兔一轮浮月桂，流萤数点入烟芜。
尚忆青衫陪众隽，宁期白首负明时。悠然万里烟波兴，除却沙鸥总不知。
倾朝朱紫正骈阗，红杏青莎映广筵。不道楼台无锦绣，只愁尘土扑神仙。
似见咿呀初学步，谁知冠礼竟加余。春秋铸就慵疏性，辜负家藏几柜书。
雨片风丝叩菊魂，冷香消尽乱愁痕。几番梦魇供閒笑，若许韶光负玉尊。
玄德苍黄起卧龙，鼎分天下一言中。可怜蜀国关张后，不见商量徐庶功。
老去相看情益亲，河梁分手欲沾巾。祇应诵得离骚赋，长作行吟去国人。
醉眼朦胧万事空，今年痛饮瀼西东。偶呼快马迎新月，却上轻舆御晚风。
千年何物扃丹刻，一勺怜君负紫泉。莫叹虚酬十年愿，秪应凡骨未能仙。
黄金台迥鸳鸿集，碧玉壶深日月长。大隐从来在朝市，谪仙况复富文章。
日高谷底始微暄，岚翠依然透骨寒。说与行人忙底事，金鸡声里促银鞍。
先生名利比尘灰，绿竹青松手自栽。拟把一竿盘石上，幅巾闲过峡山来。
秋晓秋莺鸣绿树，我自徘徊不能去。年年鸣值晚春时，晓窗共听人何处。
近者三奸悉破碎，羽窟无底幽黄能。眼中了了见乡国，知有归日眉方开。
老大不能穷蠹简，归来便拟挂尘冠。一杯且觅林间约，莫枉山王废旧欢。
毫分缕析较便宜，若个便宜总不知。总是自家家裹事，十分明白十分疑。
湘娥色应金飙转，缑女箫流綵雾长。试问瑶池宴阿母，鹤钿今数几茎霜。
无灯暗坐星窥客，引被酣眠梦趁人。却笑南冠珍重阁，强持宫体遣芳辰。
林杏飞香拥一廛，往来多羡好心田。谱分歙邑留先业，方自忠州得世传。
道术不须丹液法，仙家元住白云城。还携龙虎山中侣，共向蓬莱顶上行。
有时直入三元户，无事还归九曲江。世上有人烧得住，寿齐天地更无双。
豪气人言苦不除，固应屏迹向江湖。封侯万里独心在，餬口四方何事无。
报主独怜成孟浪，论交谁复忆同游。相知旧月情如许，犹自偷穿入气楼。
回波影出双钩拓，暮雨催成急就章。凤鸟不来河洛隐，年年编录为谁忙。
拾翠江边犹记否，含笑含颦送君酒。满目秋光无尽时，自折莲塘花下藕。
岩根石溜自涓涓，一见尘劳顿洒然。惟有开山老尊宿，无心可洗亦无泉。
居士声名老画师，目睹散落泪欲迸。购收抉取增未备，绝艺奇能叠辉映。
重阳过了秋逾爽，自豁楼窗眺晚西。野外倒涵天影动，海云平压雁行低。
帆楫衣裳尽钓徒，往来踪迹遍三吴。闲中展卷兴亡小，醉后题诗点画粗。
安石开花比御衣，绉红繁绿不能奇。上林别有娇黄贵，如剪冰绡衬玉肌。
书淫画圣王孙老，雪霁沙晴湖水清。洞经不用鹅群换，也许山阴道士迎。
五马柴门夜巳回，二豪尊酒旦重开。林乾鸟雀群应喜，水落凫鹥半不来。
细水循除空虢虢，泰山终古镇岩岩。可怜司马身华宠，晚作谀书拟奏函。
仙才寂寞两悠悠，文苑荒凉尽古丘。汉体昔年称北地，楚风今日满南州。
画中五代俱匠师，荆关董李称绝奇。河阳昔居秘阁内，神宗眷遇重一时。
下海捞金胆未坚，谋生唯赖薄薪牵。泥诗敲韵僻难改，守拙安恒性已然。
惭君知我命龙钟，一纸书来意万重。正著白衣寻古寺，忽然邮递到云峰。
斋禁虽严异太常，萧然高卧意何长。烟含欲暝宫庭紫，日映新秋省闼黄。
河上关门日日开，古今名利旋堪哀。终军壮节埋黄土，杨震丰碑翳绿苔。
滁阳太守好山水，公馀日醉群山间。滁峰环回秀相倚，作亭正对溪山前。
辇路青青春草多，凭高无语涕滂沱。禁中夜召词臣语，受制家奴可奈何。
明朝梅福记新诗，锵铿未减金声掷。何如邀我卧东篱，天地从教为幕席。
千年此地留遗迹，六代何人有故宫。玄圃已荒文选在，令人终古仰高风。
鼙鼓声中岁序新，四方多难感沉沦。身居乱世何妨贱，心有余闲不算贫。
人情乡曲惯阿私，论学町畦到品诗。福建江西森对垒，为君远溯考亭时。
柳长花歇夏云初，幽圃寻芳但绿芜。不分伯劳随阿母，生憎蛱蝶效当涂。
画图省识金山面，短褐风吹入画图。玉镜台空螺髻直，海潮音散蜃楼孤。
何必山巅与水涯，安心随处便为家。有人问我西来意，笑指长天落晚霞。
城外清江城上楼，满城明月似深秋。忽思昌子虽痴小，也念阿爷尚远游。
青衫拟掾袭芳尘，短褐归来理约缗。二纪期君绍先烈，一官投老祗参军。
山茶肥腻鸾腮红，蒲柳轻微娼黛扫。孤清妁月婢春云，白石苍崖相对老。
武皇未识长卿才，多向吴王故国来。谁见江南佳赏处，月中词客雪中梅。
青女霜华夜不收，一天如扫月如流。素娥奔去已千古，狡兔隐来还几秋。
华黍几沾膏泽润，基棠长起后人思。渠伊不尽为霖意，除却梅龙谁得知。
两京规制遥相望，六代江山迹未陈。盛世宦游应自乐，有人东望惜音尘。
文章古藉少精研，不惯苦参文字禅。心得犹如捞水月，读书浑似过云烟。
儿女添年暗自欣，不知婚嫁逼侬身。羹藜衣褐由天分，莫负当初种德人。
帘幕沉沉燕子归，牡丹带露浥春晖。依然画省风光妙，少问去年人是非。
传闻景物冠庐山，小殿飞楼更精巧。古潭摇荡明月光，绿萝青松覆烟草。
石头城下炬烧寒，司马东来骨肉残。可惜六朝花粉地，年年风雨草漫漫。
紫椹累累桑柘浓，野人生计尽从容。林间自有催蚕鸟，不用乘驺苦劝农。
清啸孤猿半夜啼，子规山狖共酸悲。水风露月烟江冷，正是离人睡觉时。
锦水征帆鼓吹开，儿童骑竹郡符来。星前旧垒馀巴国，云里孤亭拟岘台。
澹墨轻和玉露香，水中仙子素衣裳。风鬟雾鬓无缠束，不是人间富贵妆。
裹粮衣帛身空老，学易知天志尚违。白首相期惟信义，世情徒是亦徒非。
三径旁临招隐溪，子真池馆叩林扉。拿舟雪夜多乘兴，步屧春风每醉归。
降尔遐福如陵冈，嗣续与国同无疆。北溪野人狷且狂，躬陪盛仪喜莫量。
已拚官职随人后，可奈乡关入梦惊。风景不殊心自异，嫌听爆竹一声声。
无可奈何生午凉，暮年王粲更情伤。一川水净鸥能白，九月秋归蝶自黄。
放怀往昔几沈吟，自来名迹劳幽寻。书城墨妙已千古，韵事今犹播艺林。
烟霄微月澹长空，银汉秋期万古同。几许欢情与离恨，年年并在此宵中。
李君自昔称文儒，双瞳炯炯长髭须。石田茆屋堪为记，流水飞云山自娱。
读书馆筑近郊坰，兴废由来岁岁经。草长春深仍吐碧，墩留代远尚名青。
科文又主守初时，光显门生济会期。美擅东堂登甲乙，荣同内署侍恩私。
未透时难即且置，既透了因甚麽却难。放下笊篱虽得价，劝他杓柄在无端。
盖狂汲戆故难平，诡丽文章世所惊。久历外台还内职，全凭儒术决边情。
公知此老发船时，不作河梁送别诗。但说江湖留我住，为言岩壑与人期。
亲老岂禁成远别，我思只合且团栾。三年愿得各强健，赢得归来满室欢。
天鸡喔喔唤日车，东岭灿灿生彩霞。生灭无常又不见，散作漫山金银花。
东风寒食踏芳郊，一种春来豆蔻梢。闻道花田今寂寞，采花人向小梅坳。
已判冥冥过此年，忽从中夜睹青天。云移北牗星河近，月上东林树影圆。
悔读司空城旦书，廿年中土卜行居。栽花瘠壤知无色，采药空山意有余。
海上三山璧月明，人间谁识许飞琼。秋风吹上青鸾背，未散天香与素英。
兰棹晴过扬子港，霜鸿寒度石头城。公馀遥想多吟兴，好写新诗慰别情。
诗中日月酒中仙，平地雄飞上九天。身谪蓬莱金籍外，宝装方丈玉堂前。
雁来尚记南侵日，松古应无北向枝。一掬西陵千载泪，断桥斜日草离离。
会计功优考已成，又携书剑转南溟。谪仙诗兴元无敌，孙武才猷是夙明。
道是灵犀牵一线，可怜痴念减三围。那堪早起凭栏处，云自徘徊鹤自飞。
襄阳耆旧今谁记，祇有庞公在鹿门。白发江南两兄弟，瑞峰山翠锁深村。
江豚吹浪浪花飞，无数征帆下钓矶。饶他北固山头色，不傲江南旧布衣。
穷交徒自怜东野，孰看于今敬道儿。莫斩诗筒数还往，人生何处不儿嬉。
按章诸部多抛绶，趋府何人不佩符。共说中朝山吏部，论兵暗已合孙吴。
药和云液效方神，日日山妻泣四邻。食旨自知非宰我，独醒谁信是灵均。
青君那肯顾寒乡，试著葭芦拟汶篁。有若何堪比夫子，虎贲犹想见中郎。
醉时还许醒时无，谚有斯言正谓予。未得素鹅白似雪，等闲难与右军书。
微生何事疑人佞，孟子当年亦自迂。满眼悠悠懒商较，尽留来者议贤愚。
鬼魔巫蛊工为祟，天意人情或有懠。试把閒愁挂散木，任凭百鸟耳边啼。
杖藤为笔沙为纸，閒立庭前试草书。无奈春风犹掣肘，等閒撩乱入衣裾。
已多拮据长吏骂，未敢造次承郎筵。诗篇积渐有满卷，可否东家充酒钱。
稽首虞山拜相公，汉廷勋业许谁同。自擒宗孽人心定，再整危疆将略雄。
枢府当年日辇襄，隐然一柱在明堂。亲逢英主开前席，力与皇家正旧章。
始知大药非外求，个中自有真天地。从此儴佯作散仙，提筐荷锸原儿戏。
酒信巧为缲病绪，花音长作嫁愁媒。也知愁病堪回避，争奈流莺唤起来。
五噫尚与时多忤，一笑兼忘我屡空。六月尘沙不札贷，泫然搔首又西东。
嗟予是身亦老矣，造物未置饥与寒。何当甑炊七寸粳，饭香及处皆同餐。
边城氛埃蔽天赤，春物岂暇寻青红。颇知别乘甚相得，共玩双翠临雕笼。
童年献赋在皇州，方寸思量君与侯。万事无成新白首，两春虚掷对沧流。
镜里秋霜两鬓皤，江湖豪气久销磨。故人似月团圆少，世事如云变幻多。
断纸零笺珍若此，竹头木屑用如何。知公念旧无遗物，长短镫檠莫漫歌。
万叠湖山烟水滨，朱门画戟閒松筠。登临不踏红尘路，燕寝长居紫府春。
呕呕哑哑车转急，舟人已在沙际立。雾敛芦村落照红，雨馀渔舍炊烟湿。
林深回出千龄干，诗就俄成万丈光。逸兴欲寻丁氏宅，云间老鹤共昂昂。
弟子韩幹早入室，亦能画马穷殊相。幹惟画肉不画骨，忍使骅骝气凋丧。
黄华老人画古柏，铁简将军挽大弨。意足不求颜色似，荔支风味配江瑶。
风标公子镜中来，为我沙汀凝片雪。晚晴更是斜阳好，树外残霞红一抹。
画前勘破先天易，醉后吟成击壤诗。高卧行窝吾亦愿，不堪心事类周嫠。
倚涧临溪自屈蟠，雪花销尽藓花干。幽枝好折为谈柄，入手方知有岁寒。
鉴面只知西子姣，照心难见比干真。主人深有收藏意，当待清明不受尘。
闻道儒林近岭边，章江西上孝廉船。片帆烟水三千里，双剑风云二十年。
坐中意气最相亲，便许论交输肺腑。君时方壮我尚少，杯酒相逢各豪举。
饶州亦有木犀种，真骨来从武夷洞。自有清香百步闻，烦君为买双株送。
手自封题寄故人，聊将风味赴诗唇。千年尚忆唐羌疏，不污华清驿骑尘。
露揉雨渍柳方浓，日晒风曛杏政烘。祗有海棠非旋染，粟来大小便鲜红。
特种降幡竖国都，秣陵宫阙聚妖狐。日支调整新关系，南北勾通众叛徒。
但凭有奶认亲娘，蛛网蜚丝勾兑忙。幕后昧心颠皂白，庭前信口辩雌黄。
水浸碧天孤月皎，山悬飞瀑落云寒。狂吟散发无拘束，不信人间行路难。
伥伥趋局晓衣颠，妙语飞来墨已鲜。太一藜然分夜隙，蓬莱海阔接风船。
由来流连多丧德，宴安鸩毒因奢惑。三风十愆古所戒，不必骊山可亡国。
十年不向此凭栏，景象依然一望间。龙蜃吐云天入水，楼台倒影日衔山。
且行且止相叹嗟，若怨若慕言纷拿。一翁指我门前土，向时蓁莽今桑麻。
髧如丫角垂两耳，口诵黄庭调绿绮。诸公拂榻乃肯留，疑是前时徐孺子。
南阳公子好潇洒，行乐向此龙门下。锦囊绣袱绿瑶琴，紫裘乌帽玉骢马。
寂寞遗风草玄客，载酒重来寻旧宅。千年公议闃无人，往往更嘲池水白。
寒拥絮衣看谒懒，老耽绮语业缘深。竹居东道风光主，乞与甘棠蔽芾阴。
玉壶光转又升空，清苑盈虚未有穷。升复升兮炤复炤，佼人一逝觅无踪。
千峰顶上披衣坐，百草头边是道场。喝散白云无一点，赤心片片报君王。
杖履风流到竹园，不知春色去还存。繁华扫地谁为主，苍翠临池自长孙。
银蟾浮彩秋尤好，金粟含香桂欲野。指日安舆奉颜色，彩衣容与戏庭除。
御路几年香辇去，天津终日水声长。此时独立意难尽，正值西风砧杵凉。
扁舟如叶路东西，一片滩声下恶豀。当日亭台旧时客，相逢莫惜醉如泥。
徐生纯明白玉璞，焦子皎洁寒泉冰。清光莹尔互辉映，当暑自可消炎蒸。
也闻阮籍寻常醉，见说陈平不久贫。幸有故人茅屋在，更将心事问情亲。
西洋法网如蛛密，中国人曹比蚁轻。叹息天心公道少，两间苦乐不均平。
楮生便觉肌理妍，毛颖何尝免冠秃。公家三世擅直声，此砚提携资简牍。
夕阳西下乱飞鸦，古树扶疏处士家。一叶扁舟归去晚，好临秋水读南华。
九天云净鹤飞轻，衔简翩翩别太清。身外红尘随意换，炉中白石立时成。
一遇东风眼便青，世间何物不多情。泉开冻锁星星缓，笋脱泥封角角争。
朔风不减旧时威，春隔重阍尚未归。四野冰霜何凛冽，九衢车马自轻肥。
室明室暗两相宜，方寸长存不可欺。勿谓天高鬼神远，要须常畏自家知。
与世不侔斯守独，出门有碍讵云宽。何如斗室情堪寄，常伴青灯夜正漫。
九曲将穷眼豁然，桑麻雨露见平川。渔郎更觅桃源路，除是人间别有天。
露下沧波叶尽流，千峰残雨一丝秋。孤帆谩忆桐江上，未胜滋泉下直钩。
昔年挂席过江州，曾为庐山尽日留。断句得君相举似，夜窗应复梦成游。
云飞忽断鸿飞却，短草长烟沙际漠。但馀孤色摇清秋，未许纤毫生碧落。
雨细无情添寂莫，月明有意助丰融。相如病渴妨文赋，想像甘寒结小红。
十年踪迹两参商，解后天涯一咏觞。老景不堪朋旧别，客怀惟觉岁时长。
渊鱼蒲鸟闹一家，汀笋溪蔬甘两箸。处处相逢记得麽，夜寒月在珊瑚树。
圣朝偃武修文日，共道王言似六经。宋史重施新衮钺，孔庭增饰旧笾铏。
旧巢历历犹能记，破甑区区未足论。海鸟避风聊一至，漫劳属目鲁东门。
五湖之东烟水长，高人于此构渔庄。开轩垂钓吟丽藻，泛舸吹笛窥扶桑。
灏灏江湖入望深，烟霄杰阁俯千寻。岸花迎棹半吴楚，山雨入帘无古今。
病中嫌雨又嫌晴，自是情怀未苦平。两日雨多端不恶，市声洗尽只檐声。
凉温世道几番共，终始交期真淡如。长语倘能陈契阔，何时眉白对相舒。
壮士百战终凯旋，解甲结庐字水边。六十馀年如一梦，梦中大刀犹蹁跹。
竹低莎浅雨濛濛，水槛幽窗暑月中。有境牵怀人不会，东林门外翠横空。
铿然击磬巫风举，宛丘之下值鹭羽。天幄如铁暗低垂，鸱尾欲飞不能去。
得人自昔英才盛，择地于今气象全。多士深思公雅意，要收鸿硕副详延。
未觉东君杜宇迟，雪残仍在最高枝。消磨文字聊因酒，如此江山不待诗。
经月疏行台上路，秣陵城郭忽秋风。马嘶卫霍空营里，萤起齐梁废苑中。
春风吹人人更愁，红日未满栏干头。如何如何梦不在，鹧鸪啼上花间楼。
虬枝高望铁桥开，禀气寰中寡所谐。樵坞夜寒花索酒，山厨香近月横阶。
消得作亭滋九畹，便当入室异群英。非逢至鉴分明说，汩没人间过此生。
我行天下山水半，侧身西望长嗟叹。山到蜀川方绝奇，世殊久被微官绊。
同心拟结但空叹，孑立茕茕不自安。愁绪无凭与谁说，欢情苦痛恨奇难。
渭水桥边送别时，马前折赠笛中吹。若教系得离情在，那管千丝又万丝。
虚庭漠漠半弓苔，上有寒花几树开。料我清閒何水部，远思倜傥李山才。
千年避世朝市改，万籁入松溪涧寒。我有号锺锁蛛网，何时对汝发清弹。
杜陵老去悲秋雨，谢墅荒余冷暮烟。九庙冬青零落尽，不堪红豆续新篇。
美貌雄才已少齐，宝书仙简两看题。金刀片片裁新锦，玉步重重上旧梯。
不用扁舟寻故友，但穿败履访邻家。雪堂归去东坡老，云驭飞来萼绿华。
去住由人真水母，箪瓢粗足亦山雌。年来未省谈尧舜，一吷粗疏岂足吹。
惜别飞觞各斗干，吴江枫落未成寒。惟怜十月山阴道，不共王家子敬看。
五字肯同余子说，一灯亲自乃翁传。虽然不作功名念，却恐功名逼少年。
吾生枉自忧天下，末路翻成锁项猴。甚矣兴亡真顷刻，不堪华屋与山丘。
韩公胸次有神奇，写得天闲八尺驹。曾为岐王天上赐，不随都护雪中驱。
海棠开後数金沙，高架层层吐绛葩。咫尺西城无力到，不知谁赏魏家花。
尔泥深樽语碧纱，置人天海弄风沙。疲驴破帽差无恙，谷籁溪泉转厌哗。
天诏屡传宽宥下，王师行见扫除平。草堂无恙玉山好，我欲南辕寻旧盟。
江湖漂萍本无蒂，一囊书画东西家。虚谈火龙配水虎，岂见白蝠如乌鸦。
远道归来尘满屦，高堂老去雪盈簪。衲衣便作斑衣舞，自觉天伦乐意深。
星轺闻已出西秦，参省南来宠命新。紫绶金章劳使者，碧苕苍弁待词臣。
他文太白不多奇，一赋姑山世绝希。生后此公方到此，龟趺不见仆前碑。
德星高照草堂明，诗社新开竹院盟。白苧晚凉湍走石，清风时至翠连楹。
愁压花枝恨不禁，閒霜杂雪又相侵。吴姬剪挺吹毛刃，越女笳陈逆耳音。
羌兹伟人临溪楼，唐相之裔来溪头。奄有花竹著楼所，日与溪山作宾主。
故国莺花春入梦，沧江风雨夜生愁。不堪老去悲离别，岁月无情如水流。
君当再活六十岁，我请献吟三百篇。不愧人间才子妇，诗豪画伯又谜仙。
十旬病免谢鸡群，收得闲身付白云。南浦少留离别赋，北山相侍敢移文。
天气清和晴复阴，酴醾堆雪笋抽簪。谁知老去伤春意，自把茶瓯当酒斟。
永巷斜廊闹戟闱，帕黄寂寞护龙墀。深宫不与闲人到，只许珍禽自在飞。
道吾当年不肯道，渐源中路没商量。先师灵骨今犹在，无用扶锹上法堂。
江南桥上相逢处，笑我而今似俗人。要识本来真面目，秋风天地一吟身。
潮涌月轮丹桂近，山环亲舍白云多。明年春捷灵光殿，远听鸣驺驻玉珂。
皇心寅畏格皇天，旱岁俄书大有年。报本愈严阳馆祀，庆成复第从臣篇。
树底迷楼画里人，金钗沽酒醉馀春。鞭丝车影匆匆去，十里樱花十里尘。
百年可尽悠閒里，一生易作山中民。他日食绝未为逼，山中野果无主人。
清绝端因柏子香，风流特可付文房。如何石火须臾顷，得尽人间一日长。
柳岸烟昏醉里归，不知深处有芳菲。重来已见花飘尽，唯有黄莺啭树飞。
鹃啼蜀道江涛冷，乌啄延秋劫火明。廿载疮痍多涕泪，故宫荒草暮云平。
执简曾闻侍玉螭，谪仙才调尽推奇。能将苦语康时病，更遣丹诚动主思。
新露柔风相掩佛，疏香妙态自矜诗。款门例不烦询主，幽榭聊须憩片时。
漠漠炊烟村远近，冬冬傩鼓埭西东。三叉古路残芜里，一曲清江淡霭中。
嘉陵源出本朝宗，地险无因直赴东。从此逆流归顺去，恬波遥与峡江通。
对客呈诗如献佛，课儿收橘当封侯。明年好理西风棹，重约三吴烂漫游。
红颜薄命寻常事，感慨如君旷代深。搔首问天无补恨，凤鸾飘泊有知音。
粒珠束桂楮烂贱，鱼頳嗟维艰。马老伏枥筋力尽，剑新出匣锋铓寒。
上方泉响诸天净，归路山光一雨功。春梦重重谁大觉，与君勘取不空空。
太守分花春满盘，谓从郴岭剪来看。恩宽罪大方流涕，渠敢伸眉向牡丹。
快游尽兴怀才满，尘事经心侮欲删。勾漏沙床他日约，一峰一石与回环。
半年负笈梦迢遥，十八阿儿元不娇。自洗自浆衣早惯，笃行笃信友多招。
顿觉须眉有秋气，强扶魂梦惜新晴。凭君饭颗山头见，不为题诗太瘦生。
鸿濛谁辟此山川，龙象新开二十年。最恨东坡早仙去，只教蒲涧入诗篇。
世人有情多不达，明明祸水寨裳涉。玉堂鹓鹭愆羽仪，碧海鲸鱼丧鳞甲。
居士身穷道不穷，庸人非异是所同。笔头解作万言策，人皆笑我劳无功。
清风披拂藓苔痕，洞里仙乡万古春。有路尽通尘世客，来游何独是三人。
渺渺烽烟卷浊尘，支离花鸟不成春。焚心涤虎从炎帝，竭水求鱼訾盗臣。
拭目已观春草句，澄心还味内叶书。好风恰似知人意，吹散浮云现太虚。
锦缆牙樯非昨梦，凤笙龙管是谁家。令人苦忆东陵子，拟问田园学种瓜。
涧草萋萋泉汩汩，紫兰香老棠梨发。山中无人松柏寒，卧听狐狸啸明月。
世事纠纷宁有尽，劳生萧散不妨频。晴阳缓辔殊多适，它日重来访道真。
青衫尚想君奔走，短褐空嗟我滞留。南北两峰银色界，不应孤负水边楼。
阳刚初得一何微，万彙亨嘉肇此时。只此胚胎须护惜，要教宇宙总熙熙。
三尺冰纨一绝诗，翩翩车马送行时。尊前怀古间开卷，见尽关山远别离。
久别赠诗悲永诀，一言成谶忆前游。凄凉竟到凭棺日，残照山斋淡欲收。
西风一夜下玄霜，消息东篱晚节香。底事登高人不见，黄花寂寞立重阳。
先生高卧了残冬，我亦年来不讳穷。夜半打窗人不会，满天风雨角声中。
病了死生惟点首，晚忧家国每颦眉。旧人独有任安在，揽涕西风献些词。
倚楼历历算行藏，囏阻颠危暗自伤。垂近七旬天所借，孰怜三岁父云亡。
银屋瑶阶顷刻成，缓飘急洒总无声。屑云作粉如何湿，琱玉为花乃尔轻。
斜风吹雨水生寒，荷盖倾珠下芡盘。惊起鹭鸶眠不得，冲烟飞过蓼花滩。
声利能令智者愚，放翁闭户养迂疏。地炉枯叶夜煨芋，竹笕寒泉晨灌蔬。
章台官柳映宫槐，宝马蹄轻不动埃。只怪好诗无与敌，谁知古学有从来。
浸花窗下分红影，插柳檐前借绿阴。幸有故人同笑语，不妨沽酒共清吟。
山锁松行一迳遥，峰回楼殿更岧嶢。飞来双鹤知何处，只有泉声下碧霄。
已嫌风少难平暑，更被蝉饥取实肠。梦到周公才我事，如何陶令说羲皇。
累岁辞荣得帝俞，老来天幸更谁如。腰间已解黄金印，归有田耕二顷馀。
仕宦已忘如隔世，力田断不似逢时。北窗高卧美无价，山鸟竟知吾是谁。
两三家村稍已近，十五里程才过半。一星不出雨欲来，时复推篷仰天看。
善识花人尽倚阑，不将荣悴等閒看。繁华夺目春如醉，独肯怀人问考盘。
初见今年报信花，定从清浅缀横斜。无言对我应惆怅，不复当时处士家。
胜赏几为雨罢休，霁光俄涌屋山头。松根烟暖留飞屐，蓼岸波寒缓泝舟。
垂敝衣裘贫士感，不分空色梵王家。惠连赋后无才士，未数飞卿手八叉。
人语朱离逢峒獠，棹歌欸乃下吴舟。天涯住稳归心嬾，登览茫然却欲愁。
余家老屋在山阴，小筑团瓢住武林。蚕豆桥头今古月，感怀千里有同心。
曾闻李白之诗否，以色事人几长久。断蕊残英尚未衰，月明人立黄昏柳。
月斜长信晚钟声，又报羊车过夹城。清夜独吟霜雪句，手携团扇背花行。
为飐翠旗龙夭矫，倒开金镜凤翩跹。此中真趣谁能辩，吏隐云间一散仙。
傥使人人皆若尔，千里岂复忧馁时。第愿吾侄广此意，所为尽从今日推。
交游几处闻捐玦，岩阜何人自采薇。海角再逢残岁雨，懒将梅叶洗征衣。
只愁墙下桑叶稀，不知墙头花乱飞。一春辛苦只自知，百年能着几罗衣。
平原平等视青州，不佛不仙仍不侯。满树丝萝天富贵，半窗水墨月风流。
村中客少过逢简，醉后情深笑语长。频到不须仍载酒，自煎花乳闲黄粱。
城上秋山生菊早，驿西寒渡落潮迟。已曾几遍随旌旆，去谒荒郊大禹祠。
谁偕秦伯无衣赋，犹作颜公乞米书。傀儡登场己作戏，暗中任彼线提予。
香满蜜脾蜂翅懒，泥乾画栋燕巢全。多情无奈春归去，赖是园林煮酒天。
秦筝抚罢事堪伤，红泪凄凉剩几行。世外烟霞成痼疾，眼前风景即沧桑。
未容俗客漱齿牙，且乞诗人涤肝腑。何当买屋此山居，山中六月不知暑。
昔闻虞舜狩南岳，君子相随化猿鹤。往时此辈犹尔为，慨想云林真可乐。
天台岭上凌霜树，司马厅前委地丛。一种不生明月里，山中犹校胜尘中。
风流文采可人怜，花底双栖不羡仙。销尽雄心作雌伏，误他万里好云天。
凤去不知经几载，客来惟只见高台。閒于登眺成孤啸，五百年间王气回。
后来观人益论世，未免变节留深讥。何年更往何事定，聊破寂寞镌岩隈。
晚风吹叶满溪流，落日孤云万里秋。径欲五湖寻范蠡，醉攜西子上扁舟。
数斛供厨替八珍，穿松潄石莹心神。中涵百衲烟霞色，不染齐梁歌舞尘。
夔怜踯躅宁忘步，鳖跛蹒跚亦有程。如此迟迟吾自得，青松看取雪中荣。
露折霜摧岂自由，花残莺老债谁留。无边晻暧成虚荫，不断萧骚付浊流。
虎夫驰射殿西偏，一箭穿毬不再弯。飞骑新图天上本，龙眠偷得到人间。
竹竿袅袅微风里，失鱼不忧得不喜。收纶放艇出芦丛，白鹭横空忽飞起。
忽忽百年石火耳，偃鼠不逾一腹水。胡椒百斛何为哉，箪瓢便可安颜子。
便合折来书卷畔，讵宜簪向宝钗傍。漫山千树方芽甲，肯信人间有早芳。
晓寒驿馆燕初还，醉拍新词菩萨蛮。杯底忽横眉黛秀，春烟一桁小桃山。
去年湖上看花时，拍槛呼鱼酌酒卮。鱼计主人已非昔，犹惊故处上钩迟。
溪房长对竹林清，日日思归计未成。千里暮云愁作客，一灯寒雨话浮生。
丹橘黄柑世所珍，年年随贡走风尘。内廷赐出人人羡，近市收来颗颗匀。
扃步共嗟妨远趾，清沟自觉映污渠。黄麻白简公心事，此去声名定不虚。
极目岭梅宁止渴，拂波宫柳漫垂阴。祇忧火解神仙骨，赖有泉声发素琴。
回首东风倍黯然，春江曾拜孝廉船。马蹄去踏燕台雪，鸥梦空沉玉溶烟。
历历山坳冻迫人，指头欲堕痹难伸。探囊速买三杯后，更觉阳和畅此身。
谈间精义门人记，身后清风嗣子传。一纪宦游寻旧社，空将感涕洒尘编。
翠笼摘从西后宛，彩奁进入大明宫。近臣曾见天颜喜，清晓分颁到省中。
往年疏懒共江湖，月满花香记得无。霜压楚莲秋后折，雨催蛮酒夜深酤。
十载江湖望帝乡，讵期清署趣为郎。宦情自付沧洲远，行色谁分白雪光。
花县到时铜墨贵，叶舟行处水云和。遥知布惠苏民后，应向祠堂吊汨罗。
高林雨晴白日迟，平原春暖芳草肥。牧儿乐事从可知，钓鱼吹笛怡怡而。
睥睨青天悲寂历，淹留丹巘赏嶙峋。双飞燕子来何暮，不见琼田万顷新。
口口口口口口口，一业浮动戏兰芽。裁成碧玉搔头样，画作黄金便面花。
野月散衣间弄笛，墟烟隔水见编茅。望中尚与渔樵接，若处真能广绝交。
别后芳心倩酒攻，为谁膏沐涤飞蓬。顷闻渔色无今古，始觉蛾眉在下中。
阳乌出谷升蟠木，幂幂寒烟斂修竹。狐狸竄伏不敢鸣，魑魅深潜翳林麓。
书生纸上诵糟粕，释子舌端谈葛藤。道在湛然方寸地，不知深造有谁能。
隔水楼台映翠微，山桃风暖欲花飞。一溪春水深无主，却被诗人载得归。
圣人嘉礼诏亲农，万国元年开景龙。内侍半天传玉册，百花深处见昭容。
乡书无雁频劳梦，波浪惊人久系舟。何处悲歌连野哭，老怀寂寞不胜愁。
山上风吹笙鹤声，山前人望翠云屏。蓬莱枉觅瑶池路，不道人间有幔亭。
掩书半睡梦神交，蛩噪蕉窗月半凹。诗句忽来颠倒写，醒来始把仄平敲。
夹江居民万家邑，朱楼碧瓦炊烟湿。笋舆登顿流飞桥，半曲春梁龙起蛰。
但得清尊长对客，纵添白发亦从渠。世间达宦多忧畏，胸次还能似我无。
平生高兴入秋天，白战曾惊在我前。诗为价高投屡惜，席因年长坐常专。
总是丹青终属幻，未经题品若为荣。他年自许归来乐，不结陶翁社里盟。
牧童家住溪西曲，侵早骑牛牧溪北。慌忙冒雨急渡溪，雨势骤晴山又绿。
檐外浓阴沧海立，枕边清响碧云平。人间别有焦枯地，寄语天瓢莫尽倾。
胸本无城愁困斗，身惟有翼网森罗。谁将淅沥空阶雨，翻作南朝子夜歌。
庭际花飞锦绣合，枝间鸟啭管弦同。即此欢娱齐镐宴，唯应率舞乐薰风。
故人未到欠诗催，才到九山云为开。野鹤正思寻老伴，盟鸥亦竞喜朋来。
画眉窗下悲无日，话旧灯前料有望。梦里不知山水隔，夜来时到富春江。
银海笼春冷茜浓，松煤急貌不能红。太真月下胭脂颊，试问谁曾见影中。
许知天地行藏了，肯恼江云奉荅频。但恐终南终捷径，白云他负眼中人。
火敦脑儿天际头，河源远绝昆崙丘。汉家使者去西域，何事却向天潢游。
侧身忽觉躯干小，挈友恍在神仙中。山灵极知我曹乐，留住绝壁残阳红。
倾朝每忆刘蕡对，侧席才闻贾谊还。言责逡巡非久计，行看鸣玉上鳌山。
调笑群驺饥欲死，去来千骑乐何如。洞庭木下鲈鱼熟，三叹新诗重起予。
甘谷残英留晚翠，雍门余曲有新声。莫辞酩酊同民乐，凤诏行催上玉京。
遭时何必问功名，自古难将力命争。万户侯多归世胄，五车书独负家声。
江南大估徘徊久，装橐千金俄撒手。前月浮梁贩到茶，换来黄木湾头酒。
知君爱物与人民，敢造琴堂诉在陈。斗水果能相活否，今年犹甚去年贫。
檐牙森森铁凤啄，殿颜眈金眈兽蹲。官冷何妨近香火，时容绝胜洗埃尘。
樛枝屈铁蟠穹苍，劲节磥砢鳞甲张。长风飒飒动满座，六月清昼高堂凉。
鲲海已知劳鹤使，萤窗不那梦霓旌。琪花玉蔓应相笑，未得歌吟从酒行。
掀髯相视雪贸贸，拥盖对立云童童。不知天地有黄落，玄冥失柄春无功。
莎鸡知时已入户，庭草多情犹映阶。何妨拥褐坐阅世，著书不用如齐谐。
屈原回日牵愁吟，龙宫感激致应沈。贾生憔悴说不得，茫茫烟霭堆湖心。
阳回大地和风满，影落千江片月孤。得此见成消息了，芳菲随处可提壶。
元夕正当斋宿夜，玉堂春漏隔花听。英才会合那能寐，好句赓酬不暂停。
平生俗物不挂目，终日翻经聊自足。不离当处常湛然，波澄倒影千山绿。
冷火寒斋酒一樽，黄柑分遗及诸孙。菜园罗帛灯千眼，说著承平暗断魂。
宁羡一囊供鹤料，会看千里跃龙媒。清吟未免萦机虑，只恐飞鸥便见猜。
年来花样又翻新，活态生香会写真。粉本尚嫌无色泽，丹铅毕竟费精神。
恬和端洁及虚明，六妙均融道法成。愿考此祥皆密契，不求知己浪传名。
温温和气偏封服，坐运岂必劳传呼。桃花之源诚有无，吾恐诞幻成荒诬。
不信东皇也有私，如何偏宠杏花枝。于中更出红千叶，且道此花奇不奇。
礼俗拘人等狴犴，红颜卑妾泪斓斑。天书忽挟慈云降，到处开笼放白鹇。
折腰岂止稻粱谋，珠箔牙床玉枕头。忽羡他山猿鹤好，挂冠掩袂下洋洲。
月中素娥面如月，青女霜中带霜骨。清气都乘白帝凝，冰心共守青天活。
故国悠悠雪外城，南山应复见高棱。向来梅柳春亭月，曾傍诗书夜按灯。
百尺楼高尺赏心，我来犹记旧登临。四时天色有晴雨，一片湖光无古今。
油灯夜读书千卷，齑臼晨供饮十年。今日相看总流落，洛阳樱笋正争先。
老翁再拜乞见怜，自从乱后无一钱。舍人官买鸡豕尽，有田未种蚕未眠。
驿路新发掌面平，扬尘从此去朝京。清风只欠苍松立，留待他时我种成。
柳花夙有何冤孽，狼藉东风化作萍。镜影描春疑是恨，箫声咽月若为情。
欈李于门伯仲佳，声名籍籍到天涯。一经早已传韦氏，五桂今重说窦家。
怪哉千万往匆匆，俱入冥关十二峰。欲问前津皆不返，漫漫求索恨追从。
跨马凌空亦快哉，龙腰鹤背谩徘徊。游人欲识仙踪处，但觅苍崖白塔来。
旷野园陵风雨后，英灵河岳渚云生。成名孺子寻常有，何事遗山唤步兵。
炜烨神光烛素屏，苦魂蒙度语堪听。但知实相皆非相，自证无形入有形。
江州双酎到篱东，快杀陶家寂寞翁。田野放怀容易老，篇章写意敢言工。
十月雪花大如手，朔吹奔腾撼北牖。闭门伏几读古书，招客围炉饮醇酎。
年年春到花时节，一枝五出胭脂雪。春风笑面岁寒心，光尘混融风韵别。
当年笔阵扫千军，今日流辈推能文。英辞谹辩洒醉墨，倏忽百变春空云。
二月湖山把酒中，呼猿洞口水涵空。醉来剥尽新花蕊，百叠生红未见风。
却忆江南旧池馆，笔床棋局何萧散。一行作吏事便废，十年不归梦欲断。
馀生岂惮旌旗变，古木谁怜蠹蚀深。贾谊有书犹可上，怀藏字灭益沾襟。
孤鸾血苦胶不坚，哀丝夜断凄冰弦。飞花满眼葬红泪，东风嫁杏愁笺天。
随计当时入帝城，笙歌灯火夜连明。宁知六十余年後，老眼重来看太平。
溪谷风声何瑟瑟，啸歌长在两长松。金鸡翔舞不多见，青壁夤缘知几重。
四壁青山眼欲花，山光都似薄云遮。杖藜随步归来晚，月上东窗都到家。
万言今合酬明主，一刺何曾谒上卿。经术本资儒者用，况逢人已重黄生。
漫将作赋问卢郎，絮絮绵绵为底忙。蛮触兵戈秋未半，池台灯火夜初长。
春风自满甘棠国，晓雪初晴杜若洲。乐饮更为三百住，邦人未许别贤侯。
此时南雁正为群，此际悲鸣断续闻。几处凄酸叫凉月，数声嘹亮破寒云。
白日神鲸窥骇浪，青天大鸟咽悲风。东南民力凋残甚，继政因循望小冯。
放逐虽惭处士高，笑谭未减少年豪。青山随处有三窟，白首今年无二毛。
一水奔流叠嶂开，溪头千步响如雷。扁舟费尽篙师力，咫尺平澜上不来。
朝廷经略在中原，西北人才要讨论。节传曾闻付吾属，潇湘可俾卧林园。
八都词客漫喧然，谁解飞扬诰誓间。五色彩毫裁凤诏，九重天子豁龙颜。
官事拘挛似力田，作劳归晚意茫然。按摩合体俱非我，展转通宵似远年。
遥天相望隔银河，古寺何年访金粟。会须海上聚沙鸥，共住山中友麋鹿。
甸外山川无越国，依稀只似剑门西。镜中叠浪摇星斗，城上繁花咽鼓鼙。
雁影将秋先驿骑，桂香含露袭衣裾。到家想及寒梅节，觞酒花前会里闾。
小院东风去住中，春愁元不隔帘栊。自家颜色凋零尽，却对花枝惜堕红。
一献无功便合休，殷勤三献欲何求。至今寒璞荆山下，月色苍苍万古秋。
长干道上落花朝，羡尔当年赏事饶。下箸已怜鹅炙美，开笼不奈鸭媒娇。
早向南宫掇一筹，英声藉藉出南州。襟怀雪月五更晓，器宇江天万顷秋。
麦阴凉月沙田白，杏隙疏灯驿院红。汝拨琵琶吾舞剑，铁声搀雨沸晴空。
幽人何许不怀贤，忍把清诗与世传。可惜吕曾祠宇地，独留香火寺僧缘。
尧夫非是爱吟诗，诗是尧夫自喜时。名在士人当盛世，生於中国作男儿。
绝学河间传礼在，诸生郫上好玄多。倦游倍觉离愁远，渐欲江南托薜萝。
霜枫红透行行树，岱岳青浮步步梯。毛羽初丰舒翅雁，凌空劲舞与云齐。
配合道义期充足，至大而刚直以全。后来岂不有继者，要之闻道先生先。
招怀河北来降者，响附山东听诏人。可惜蹉跎隳晚节，圣恩尚许庙为神。
踏碎琼瑶兴未孤，连天风雪认归途。入门笑指梅花说，忍听寒宵伴鹤雏。
韦编懒读厌窥陈，习气难除但耗神。岂敢为师同颖士，从初作吏慕君宾。
世间万事本悠悠，自古诗人易白头。莫羡老夫垂九十，一年添得一年愁。
我本行年四十五，生男方始为人父。鞠育教诲诚在我，寿夭贤愚系于汝。
火树缯山凤阙前，皇都美景属新年。烟花并作长春国，日月潜移不夜天。
二年清节照冰溪，一笑屏星兴懒题。五月诞辰宜熟醉，九关云路岂难跻。
宫殿新晴尚晓霜，枝枝凄绝抱回塘。乱丝青琐三眠树，弱缕黄金七宝箱。
枝上声声怨落晖，居人闻此也沾衣。啼时莫近湘山路，更有长沙客未归。
妙笔曾开天日晓，悬壶常锁洞山春。不知何事飞符动，又见荒林聚鬼神。
马首飞花片片红，相逢何必是新丰。似缘二仲能开径，谁为诸生更筑宫。
宦游几载厌纷华，乞得閒身钓水涯。骑马懒从听禁漏，问津直欲泛仙槎。
竹树迷离密绕村，绿阴深处见鸡豚。人家正在溪桥畔，一路蓼花红到门。
欲归长恐归不得，归去相欢定谁是。低徊有似羊触藩，眷恋仅同鸡择米。
年年上国荣华梦，世世高流水石心。始欲共君重怅望，紫霄峰外日沈沈。
前身师定参寥子，拙宦吾今张长公。挽首人间皆长物，未妨分飨北窗风。
京师花木类多奇，常恨春归人未归。车马喧喧走尘土，园林处处锁芳菲。
绿波南浦予回棹，落日孤城子问津。聚散云萍浑若此，临分一笑大江滨。
看去人间总混茫，卑栖无漏报时光。声沈赛火虚神庙，阴散秋云变女墙。
清湖洲上草痕青，沙水流成八字形。万古波涛终不改，舟人指点说寒汀。
严婺江山天下奇，经行凡作几篇诗。何当便毕尚平趣，占断清波垂钓丝。
乳鸠飞燕总春声，我亦缘诗太瘦生。十里烟尘新路绕，五更风雨旧愁轻。
千秋万古定于一，岂有乾坤属虎狼。六印苏秦寿如石，山东终作一阿房。
存亡涕泪家山远，恼乱文书世事寒。戎马儒生成皓首，相逢几日未加餐。
月侵冰簟何妨白，舟入荷花不奈香。更倩长年打双桨，云山青处是吾乡。
聊书鬲上三年课，最爱杯中一百篇。君宠母恩如已报，暮云春树约他年。
昨梦已抛空劫外，残年全付醉眠中。故人苦未知心事，一纸空烦寄断鸿。
地宫三岁梦魂边，陵树成阴定几年。此水涓涓终不息，和冰还注峡中天。
两耳似闻蜂鼓翅，一心只记鸟衔鱼。但俟放学铃声作，云散天开风雨除。
过了重阳半月余，菊花方见放东篱。香清不减登山日，色好偏过泛酒进。
憔悴芳龄十五馀，年年北渚眇愁予。忽传龙驭云中降，桂酒椒浆奠不虚。
平野林亭水绕堤，桥头剩数百狻猊。山川几处留渔钓，片石犹堪小字题。
鹁鸪知雨在桑中，雄逐雌飞自不同。胡粉未生轻蝶白，燕脂先绽野樱红。
夏辞旌旆已秋深，永夕思量泪满襟。风月易斑搜句鬓，星霜难改感恩心。
翛然一室生虚白，久已无人扫落红。沧海龙吟淹屈久，紫微剑气感潜通。
偶向林间寄病躯，七看圆缺印蟾蜍。何言雾隐南山豹，只得人怜涸辙鱼。
路绕溪回不计程，行邮今复宿延平。阴云藏月不知处，急雨落天无数声。
薰膏佩服尤瑰靡，联踏春阳特炫骹。十里青楼玩芳月，西湖并舫瓷娱遨。
坐来幽蝶双飞过，吟次高梧一叶翻。自笑无能蒞公事，将何才术报君恩。
一掌巍然占碧巅，分明高举欲擎天。升沉尽待招携力，指点都归造化权。
三十年来住此山，郡符何事到林间。休将琐琐尘寰事，换我一生闲又闲。
丹砂著根谩尔传，脂泽酿黍计已拙。由来妙道初不烦，此法莫从儿辈说。
诗翁爱竹有佳句，诗就移官可奈何。密叶岁寒应更好，賸来和雪看婆娑。
天外三桥玉蝀悬，危岩巨罅接寒渊。轻舟趁得琉璃水，直入深幽太古前。
贵戚庄园隔寺开，夕阳流水绕亭台。为留进上诸花卉，不放閒游载酒来。
白石生云当户满，绿苔经雨上垣初。辛勤合似韩京兆，十五年来末有庐。
离觞别泪为君倾，行李匆匆欲问程。不用阳关寻旧曲，图中端有断肠声。
逸意閒云野鹤孤，药苗山叶缀衣裾。新蒸石卵将留饭，戏酌铜盘便得鱼。
平生不蓄买山钱，晚得佳城岂偶然。官职丛中韬素志，风波险处谒名贤。
江田未熟晴芜长，馆树新凉夕鸟喧。暂得相逢须尽兴，醉来分散已黄昏。
风冷咽喉饮一箪，欲吟新句齿生寒。流光照岁萦丝白，概叹吟宵掩鼻酸。
呱呱坠地数声哀，头角岐嶷面独开。灵气自从天地出，此身原带圣贤来。
越岭寒横迎吏谒，荆云暮合燕归迟。江湖还送天涯客，憔悴江湖更别离。
七十衰翁年愈高，意气销尽湖海豪。平生万事不翅足，但欲乞身归故巢。
万卷胸开万里游，好山都属锦囊收。黄龙雪满秦城接，金马祠空汉月流。
茂树櫹椮摇落后，姱辞曭朗变风馀。巫阳歌罢秋天迥，应有遗魂返故墟。
仗节人知韦睿法，背嵬军有岳家风。百分饮至归来后，战骨休忘蔓草丛。
竹影参差临断岸，花阴历寂浸清流。游人难到阑干角，尽日垂杨盖御舟。
潮去潮来洲渚春，山花如绣草如茵。严陵台下桐江水，解钓鲈鱼能几人。
枝筇挂起一旬彊，剪剪春寒到柳塘。白发不公欺老我，偏于闲处引风霜。
心上华阳杂梦痕，此身落叶欲归根。万山拦路争诗客，一水浮花到市门。
兰绕春庭露气清，往年同咏谢宣城。龙蛇满纸看遗墨，忽乱山阳笛里情。
杀人凶器各誇优，战火才开万国愁。忍把江山付孤注，生民何罪血横流。
仆射新阡狐兔游，侍儿犹住水边楼。风清玉簟慵欹枕，月好珠帘懒上钩。
竞看投杖行成矩，会起弯弨满中规。可惜平生忧国泪，眼明犹及见清时。
致和格物有等伦，入圣超凡无阶级。君子居易以俟命，内省不疚何忧悒。
相岭行多异见闻，朝来新霁昨雰雰。素辉细裹千林冻，赤气微含百变云。
成败兴亡事可怜，劳生扰扰几千千。调心莫若先离欲，治世无如不尚贤。
昔游低徊自惺松，云岚变灭余蒙茏。上封归来日未暮，一声已动天门钟。
只段茅茨补疎漏，安用楼观相复重。人生趣尚各天性，古人愿识韩朝宗。
一番蜕脱已身轻，最是居高韵更清。莫道转丸秽壤底，冠騑还比侍臣荣。
祭荒古社增悲怆，城护精庐尚郁盘。岂但儒林称训诂，传经千载似公难。
芙蓉作花柏作叶，秋霜栖机月栖襭。银缸单照影底身，玉箸双垂眼中血。
惜从刍枥屈龙媒，郁尔生平磊落才。帘捲西山閒拄笏，月明东阁倦衔杯。
村环十里即朱陈，时节过从气谊真。酒味同甘山脉水，韭香一洗俗饕尘。
身满华严法界中，香厨底事感天童。那知本觉从何觉，才悟真空自不空。
黄芽至宝莫轻论，白雪通玄敢谩言。不是野人藏秘诀，大都仙药俗难吞。
莽莽乾坤眇眇身，行香那有不尊神。强分庶士旌旗异，难望周天雨露匀。
元宵有月便无愁，已是新年第一筹。说与素娥从此去，只须依样做中秋。
诗句涤愁收一一，酒杯浇别悔匆匆。与君二纪陈雷契，犹遣时人笑两穷。
百年五岳隔华戎，屏蔽皇家独祝融。剩喜岳灵今有伴，岱宗今入版图中。
幅巾萧散饯余龄，江左诸贤可乞灵。护枕小屏图紫阁，映窗矮卷写黄庭。
墙阴隙地净无埃，拟觅琅玕此处栽。栽尔未能姑画尔，清风先上笔尖来。
閒泛轻舟溯峡隈，杖藜扶我上云台。青山不解因时变，白鸟无心任浪催。
樽前暮雨苔花老，枕上晴烟稻叶深。最是懒迎金马客，不曾弹铗向知音。
镇山镇海两巍楼，两镇雄观一览收。蒟酱自来通蜀郡，荔枝原不让闽州。
人语花香辨不情，水明帘捲夜云轻。行来仙骨姗姗甚，暗里遥开玉钏声。
尚方箧笥优承诏，五色文章稳称身。明到集贤欢昼锦，白衣谁道是山人。
作懒久非能赋手，索居真负济时心。何当共买钟山宅，分我松楠十亩阴。
一身蒲柳寄天涯，百云何处栽胡麻。江湖夏潦鱼鳖乱，锦袍夜月乘仙槎。
霜惨晴窗琴独冷，月明秋水剑双悲。山河万里人情别，回首春风说向谁。
百紫千红一径深，臙脂为地粉为林。有人来问春何在，向道花间无处寻。
春风春雨满春山，桃李梨花草树间。时有片烟收不起，淡随飞鸟去而还。
谁把灵楂接饮牛，主人潇洒古东瓯。玉清夜半开冰箔，暗认方平别驾虬。
佐饔但有思尝者，执爨初无欲凊人。好向计台勤自列，文移见却已频频。
老来楷法不如初，试向间齐习草书。落笔何曾见飞动，雕章早已过吹嘘。
天窦膏肓在羽衣，寂寥于蒍讵能医。当时宇宙皆声色，不梦阳台一紫芝。
笺诗作传起凡例，断简残编纷在目。题舆粤国正秋风，石瘦水清山诘曲。
枯肠夜渴吻亦干，绠短瓶空谁为引。回首不如年少时，满堂坐客夸聪敏。
两阵交锋笑似嗔，眉倒卓眼生筋迟。溪山云月谁为侣，南北东西绝近邻。
驰声京邑盖有年，作幕山州不得意。漫寻幽景养天真，积明不学陶潜醉。
尽室天涯成俩帅，名卿世业问园官。别来春雨残花里，独醉应怜革带宽。
征人奔路昏投店，戍士乘城夜守陴。不识艰难惟党二，销金帐底饮羔儿。
溪流直傍长堤去，缭乱半山桃李花。极知渡口好春色，却下扁舟步晚沙。
夜发浏阳访戴舟，遥闻湘赣聚诗俦。石源三径缘溪到，薯酒千坛为客留。
薄缛吹阴与病宜，梳鬟潦草不随时。凭肩苦劝残樽酒，乍可添春到两颐。
枉与焚灰吞杜甫，苦将残锦乞邱迟。欣然搁笔无言说，稽首维摩是本师。
几日寂寥伤酒后，一番萧索禁烟中。鱼书欲寄何由达，水远山长处处同。
省闱分职重持衡，十载趋陪两度行。满地奎光天咫尺，隔帘人语夜分明。
差池广厦飘晴雪，婀娜閒窗掠晚风。愁别乌衣人不见，丽情多在絮阴中。
仙家住处绝尘寰，也厌人间杀业添。自织藕丝衫子嫩，可怜辛苦赦春蚕。
眼前梦任他年醒，身后名从此日争。且索詅痴符一卷，不教人笑橐装轻。
秋光暗淡嫩凉天，风雨萧萧更寂然。独坐黄昏谁是伴，一龛灯火一炉烟。
虏龙迤北道应昌，八月飞雪六月霜。阴风萧飒百草僵，牛羊陇坂狐兔罔。
先生乐处少人知，最是生平不皱眉。身世帝王全盛日，风光伊洛太平时。
一旦南归洗客尘，蜀中三月草如茵。回眸犹念关山道，塞上何时柳色新。
雨来喜逭车田苦，晴至欣成穫稻忙。协趣终焉在农舍，倦游不拟老官仓。
沙床虾动怜无色，山骨泉流惜透明。花草禽鱼皆得意，会须与尔共陶情。
赳若生时鹰骏扬，一朝化俑仲尼伤。子车三子昔临穴，黄鸟交交止棘桑。
曾因姊妹吟桃叶，若为芳菲惜柳枝。多谢司勋能薄幸，几回惆怅欲归时。
苏州去访扬雄宅，近水楼居似月波。东府官曹知者少，西山爽气望中多。
一线金沙泉脉来，官焙初香春未雷。云龙小饼到天上，露芽濯濯千岩隈。
妖氛才息十三年，烽火东溟又起烟。秦帝有心收党郡，鲁人无计返汶田。
饰吏逡巡守一经，义方初录贲林扃。于门及见齐容驷，荀里宁占但聚星。
世变沧桑今古同，成仁取义仰孤忠。茫茫柴市风云护，两宋终收养士功。
十分国艳贪春暖，一簇芳心衬晓霞。送与生朝添寿斝，洛阳年少洛阳花。
飞来白鹭全成雪，倒去枯松半树春。似此江山孤绝处，故应着此苦吟人。
千年大说没荒冗，义路寸土谁能培。嗟予计真不自料，欲挽白日之西颓。
落笔词华矜白雪，棹寻花卉认红云。湖山对酌春将尽，风月高吟夜欲分。
但令凡心一洗濯，神人仙药不我遐。山中归来万想灭，岂复回顾双云鸦。
辙迹当年遍九州，晚归始解卧林丘。爱身每戒玉抵鹊，养气要如刀解牛。
有道长官方就禄，无能司户欲归耕。如斯出处俱平易，义理难时即共评。
惊鸿远道岁来归，彼美相贻事却稀。隔雾看花真亦幻，凌波入梦是耶非。
曼陀石上无根树，历历生公说法余。剑水一泓清澈底，至今人说有龙居。
晚田既废麦初耕，冠盖侵星独出城。但见饥寒号岁晚，不闻箫鼓赛秋成。
山连巴蜀云层瘴，春入潇湘水漫波。最是游魂招不得，隔江愁听楚人歌。
白发几人存故旧，黄花何处觅清香。烽尘那忍登高望，南国音书绝寄将。
生涯非富亦作贫，恰好容君放旷身。种竹种松须傍水，有花有酒不求人。
何堪乡里小人呼，浪捲云鸥荡海隅。鹤梦寅公镗鎝语，豹游山鬼自由躯。
秋深桐柏水曾波，明月轻帆鼓吹过。倘遇少文烦致讯，卧游山色不胜多。
绮皓彩芝终佐汉，桓荣稽古旧传经。真宫岑寂烟霞外，南极光中作寿星。
洛川秋入景尤佳，微雨初过径路斜。水竹洞中藏县宇，烟岚坞里住人家。
匡续先生几千载，周颠仙人安在哉。闻声便唤竹林寺，见影顿筑文殊台。
乱政固应诛少正，连衡未必震诸侯。河山破碎纷无主，恐有强邻为尔谋。
损人利己祇一念，可使举世无安土。圣人复起更无奇，去其所争得其所。
愁霖十日槎生耳，寒气薄人如著水。坐对毗耶数卷书，未厌铜炉烧柏子。
寂寞襟期对菊丛，思君几听北来鸿。暮云遥度燕台上，秋色偏归楚赋中。
蔷薇露染玉肌香，疏影寒光照野塘。长使诗人动幽兴，不妨桃李斗春妆。
含少商兮点清徵，风何凄兮飘飘。搅寒松兮又夜起，夜未央。
丞相开边靡有它，中原要复识干戈。百年身事今如此，万里胡尘可奈何。
谢公最小偏怜女，嫁与黔娄百事乖。顾我无衣搜画箧，泥他沽酒拔金钗。
水天晕碧暮潮凉，絮絮葭芦未著霜。一缕秋风吹不定，野烟和月堕寒塘。
后生秀爽惭无补，旧学荒凉喜再温。此外清愁是何许，杜诗韩笔少人伦。
叔子声名千古香，几多遗爱在襄阳。后来景行瞻先哲，善政丰碑共久长。
公逾四十气方强，未怕秋风作鬓霜。人物此时仍富乐，襟怀无事可悲凉。
丰标病后维摩相，骨骼穷来贾岛诗。我亦清臞花莫笑，相逢休要话轻肥。
百二河山势自西，芙蓉朵朵插天齐。九重日上黄金阙，十里人行白玉堤。
每到草堂成酩酊，偶过花径亦逢迎。卜邻自觉头加白，转信前贤畏后生。
鼎新堂殿郁嵯峨，中有方袍千指多。未审雪山黄面老，树边一宿意如何。
此身本与两仪齐，造化谁云是小儿。必有事焉元自欠，罔之生也竟何为。
云明别岛朝虹饮，月碎前溪夜鲤跳。借问北窗馀兴否，羲皇高世一相招。
谏苑君方续承业，醉乡我欲访无功。陶然一枕谁呼觉，牛蚁初除病後聪。
鹧鸪元是岭南音，岭北无人识此禽。南人唱歌过岭去，北人相向泪沾襟。
一桡打著这瞎汉，堪笑令犹行一半。竿头比重线约鲸波，趯浪拿云犹是钝。
真真相袭养真材，万木深沉一水回。珠逞夜明秋浪定，磬含霜韵晓霞开。
夜半溪声到枕边，数行哀雁落青天。依稀酒醒残杨岸，冷月秋风系小船。
人家点缀荻花林，水绕阶除雪湿衿。最是疏篱与修竹，脚根半入小河深。
未必清香祷噬脐，一身花影好孤栖。壶天蓬海知何极，风举云从亦大奇。
安乐窝前小曲江，新蒲细柳年年绿。眼前随分好光阴，谁道人生多不足。
快雨悬知亦快晴，解包何惜片时程。须臾雨止晴能好，一道云山泼眼明。
凉台潇洒临清波，幄翠帘珠明绮罗。哀丝豪竹按新歌，红潮素脸春风和。
庾岭梅华春信早，吴江枫叶暮吟寒。到时境内人皆足，每食无鱼不用叹。
雪夜扁舟过子猷，偶因并合散穷愁。鉴湖月色辞乡远，粤岭梅花伴客留。
层城烟雾逼天斜，久客相依自一家。贫向危途轻岁事，愁从衰鬓改春华。
门对黄山第几峰，翩翩白鹤舞青松。玉童来授轩辕诀，素女邀乘赤色龙。
经时谢客掩柴关，秋入江皋草色斑。玉露凄清天宇迥，金风萧瑟洞云闲。
天上几时均雨露，人间无处不风波。楼兰未斩心犹切，试把龙泉为一磨。
神舟已现飞天梦，瀚海还酬换世情。最是弦歌新政好，西来每讶碧霄清。
莫羡云端雁影微，应知倦翮总难飞。海峤自古伤心地，逐客纷纷向不归。
白银世界金色身，情与非情共一真。明暗尽时俱不照，日轮午后示全身。
我家低田水没肚，五男割稻冻慄股。劳劳似共雨争夺，稻芽渐向镰头吐。
求官初拟报天伦，南北营营役此身。千里关山遮故友，十年尘土污行人。
岂有文鳞凭远客，枉缘香杜怨芳洲。遥知花艳惊郎目，几曲新诗播郢楼。
琴书休夏年力异，药饵经时归兴长。焉得清溪千尺水，与君濯足临沧浪。
睡足龙溪旧草堂，晨开东牖望扶桑。四方云物书同日，半夜梅梢度一阳。
认路绕村心逼急，挡风遮日伞频撑。归途方半金乌落，百里仓皇只趱行。
踏雪凌霜眼界新，举鞭遥指玉嶙峋。回头此日成千里，横槊思君少一人。
溪山到眼都无恙，忧乐横胸共举杯。唤起渊明应识我，偶题诗句压崔嵬。
头颅已迫残年景，身口聊为卒岁谋。萧飒西风吹败叶，满眶清泪自难收。
肩舆兀兀度山村，细雨凄风日易昏。问店旧曾来托宿，支颐今觉顿销魂。
乌鹊桥头双扇开，年年一度过河来。莫嫌天上稀相见，犹胜人间去不回。
道在任从时态薄，年加潜觉睡魂轻。待酬北阙君恩了，归听冰泉落石声。
拟和题诗略未成，卒然风雨暗前津。高秋政应凉如水，余溽胡为暖似春。
前时有句送渠归，日华摇金云暗掣。滕家娘子耽清游，琐碎回风到帘缬。
山人高迹若孤云，聊问太虚求所止。昨因随风起西北，翩然远堕三隅里。
湖上青山旧业存，橘花春冷白沙村。遥思社日邻翁醉，燕子飞来空闭门。
邦畿崩解身以殉，两朝遗训史迹垂。音色求佛终泡影，我来青麦生陵陂。
阴晴荏苒风吹霜，山北山南稻正黄。照涧芙蓉何绰约，掠云鸿鹄向微茫。
翼仙拂曙御风临，奉爵拟邀同啸吟。且唱雄王化尘土，年轮月毂碾骎骎。
江行昼静便清暑，水口山奇锁吉安。岂为天生饶怪石，遂令人拟筑玄坛。
涧水世事日灌园，浮云世事不须论。从教纨绮轻荷叶，不分膻腥薄菜根。
我分春色尘和土，君说诗心苦更酸。言罢无情愁欲了，今生如梦了还难。
怜亲衰老违甘旨，忆弟飘零历苦辛。逆旅寒温谁护惜，几回翘首泪沾巾。
胜缘龃龉三重障，志士辛勤十载归。花木禅房都不见，但余蝙蝠昼群飞。
九疑山中萼绿华，黄云承袜到羊家。真筌虫蚀诗句断，犹托余情开此花。
惯向溪边折柳杨，因循行客到州漳。无端触忤王衙押，不得今朝看饮乡。
鸿雁不传长道字，江山应系远人忧。遥知宾馆常悬榻，经岁谁能为我留。
有才如此诚难得，田舍秃翁长语塞。邀君风露月明中，坐叹玉英人莫识。
洞门系马花如海，山馆开尊酒若渑。自愧麦舟无远惠，佳城为想碧崚嶒。
久雨初晴众鸟欣，树头刷羽滴纷纷。湿云风送归何处，一阵飞鸦负夕曛。
一代鹰扬出武威，虎头燕颔似君稀。马经栈道风为御，箭过天山雪共飞。
南曹地僻迥无尘，上疏多应为老亲。官有簿书还告沐，馔兼鱼笋足冬春。
喝水无人空宴坐，磨崖有客漫留题。飘然欲御长风去，一笑何烦过虎溪。
平生忠赤有天知，便欲欺人肯自欺。毛发暗从愁里改，世情明向笑中危。
楼上词人春进酒，塘边游女晚淩波。重来但见桓公树，摇落江潭可奈何。
黄昏寒立更披襟，露浥清香悦道心。却笑谁家扃绣户，正薰龙麝暖鸳衾。
珊瑚枕薄透嫣红，桂冷霜清夜色空。自是愁人多不寐，不关天末有哀鸿。
胜游宝籙记吾曾，五十年来一衲僧。昼短莫吟千岁烛，年丰聊看九华灯。
膏润均于一岁中，是谓年丰调玉烛。此来盛冬过尔多，却虑麦秋欠沾足。
移樽近槛就香多，辄效花前小子歌。愿扩酒肠无惜醉，淡红楼子独嵯峨。
浓阴六月生凉秋，中间千人坐可留。邻翁白发莫言老，见翁远祖来牧牛。
汤泉镇阴惠济寺，中有银杏希世瑞。于寺东隅奇生一，于寺西陬偶生二。
安得短兵攻老贼，坐看坚垒据长城。诗家共说黄初好，七子何人口舌争。
遍地锦围歌处席，满身珠压舞时腰。莫嗔老子疏狂甚，曾醉扬州廿四桥。
尝思竹马游從日，又见风鹏奋击时。执手勉君勤素业，归来更直凤皇池。
寒谷初消雪半林，紫花摇弄昼阴阴。是谁曾见吹香处，千古春风楚客心。
锦帐星郎油壁车，紫微花下醉流霞。箫鸾东引瞻风驭，池凤西游赋日华。
缘阴啼鸟春将老，古寺垂杨日未西。客子欲归风满袖，桃花无语水流溪。
卷怀经笥袖名鞭，千载阴何暗结缘。清似岁寒松独立，健于霜晓鹘争先。
嵯峨三殿出天中，系玉横金尽赐功。岂识凤仪先有瑞，实为龙种兆真雄。
吹毛不是凡间铁，百匝千重唯一决。出头天外笑呵呵，喜得空生不曾说。
九天宫阙春城晓，万国轮蹄辇路风。每念苍生受辛苦，愿为霖雨白云中。
竹径人归新月上，莲塘风静野船开。湖山到眼闲如此，诗思樽前费剪裁。
红尘满路看羸马，芳草经春想旧庐。出处祗今何处是，欲从南谷问华胥。
兰芳切禁当门种，李苦何伤并道生。自古英雄足猜忌，莫教身外有浮名。
松烟入砚还矜色，江雨翻云别有香。风静自林秋气逼，满天诗思动清商。
高槛气浓藏柳郭，小庭流拥没花坛。须知太守重墙内，心极农夫望处欢。
扬子江中方铸镜，未央宫裹更飞符。菱花欲共朱灵合，驱尽神奸又得无。
学究村村自谓贤，西京泾渭派沦涟。古人圣处工研贯，新义阿时力洗湔。
欲拟比酥酥少色，曾持劝客客何人。红梅虽是吾家物，老去无心一醉春。
迹不趋时分不侯，功名身外最悠悠。听君总画麒麟阁，还我闲眠舴艋舟。
雪汁融融溪棹回，此山林竹亦佳哉。看残未了槐岩在，笋蕨肥时又一来。
寓舍中庭劣半弓，燕泥为圃石为墉。瑞香萱草一两本，葱叶蔊苗三四丛。
岂但烟霄随步武，故应冰雪换形容。小童开户惊奇事，野鹤来巢砌下松。
使君忧国愿年丰，肯放炎威久病农。尽道胸中藏渤澥，谁知笔下起蛟龙。
山南山北异阴晴，雨脚垂垂日脚明。落尽桃花春事退，柔桑深处一鸠鸣。
诗清虽为竹庵编，禅妙元从佛眼传。用处纵横能杀活，匣藏不肯试龙泉。
定知薄雨不成雪，却为迟寒故酿风。天意沈冥尚如此，吾生兴感恐难穷。
非才最忝预高年，分务由来近挂冠。敢造钜贤论轨躅，幸依都府得盘桓。
击壤林间送此生，欣欣东作到西成。泥深宿麦苗初长，叶落柔桑眼已生。
层楼风雨一登临，把酒重论十载心。楚客岂须疑白璧，鲍山堪自见黄金。
凤阙龙楼插汉高，清明朝会集英豪。山呼万岁还丹辗，班蹙千官拜衮袍。
殊庭朝荐燎烟升，阴云剥落天日明。百神骏奔风马下，休嘉协应年谷成。
东海一生垂钓客，石渠万卷校书郎。丈人风味今如此，鹤到扬州兴更长。
朱旂黄纸非吾事，木板青衫负壮心。游宦半生成底事，鬓丝零落不胜簪。
隔篱处处雪成窝，牢闭柴荆断客过。叶贵蚕饥危欲死，尚能包裹一丝窠。
高卧穷愁述岁晚，立谈襟抱为公摅。浪传方伯中和颂，讵有虚仪讲德书。
肠枯聊借清茶瀹，眼倦还凭旷野供。拍碎阑干殊惘惘，出尘入世两何从。
区域瓯闽此岭存，朝来飞雨暮行云。方今天下车同轨，一水如何强别分。
海康城下白云飞，南部观风使者归。督郡须持直指斧，历阶尚挂老莱衣。
盟寒关陇无来使，春晚江淮有战鼙。十载枕边忧国泪，不堪幽梦破晨鸡。
江表风流辱宠临，青山无恙只如今。高陵云合遗金化，秋浦凉生古玉沈。
谁令巧匠凿山骨，截此赪坚一肪玉。琢为巨砚形制奇，中有彤云烂盈目。
塔上犀牛谁捉得，人中龙种偶相逢。寂寥千载传心印，雁塔光明閟旧踪。
应思旧侣雌雄舞，耻学凡群旦暮啼。好向彩衣堂下养，名郎从此乐持齎。
龙山天畔独登临，触目中原动壮心。落日松篁生紫气，高秋云物送清阴。
门外葵花一丈高，讵期端午更绵袍。佩符岂有玉刚卯，挑药久无金错刀。
鉴山最有登临胜，门巷萦回知几重。此日楼头瞻御墨，何时天上覩飞龙。
纸窗竹屋小盘礴，林影溪光相盪磨。试共老僧参此意，一声唤醒读书魔。
疑有阴魔憎好事，更虞淫雨害丰盛。须知席上徘徊意，直似葵心向日倾。
香严童子沈薰鼻，姑射仙人雪作肤。谁向天涯收落蕊，发君颜色四时朱。
无定河边日已昏，西风刀剪更销魂。丹枫不是寻常色，半是啼痕半血痕。
登车岂是君无意，幞被何妨我自行。更许心亲遗貌敬，老来尤见旧交情。
荷花镜里红侵舫，时共耽游楫徐漾。思君苕溪若天上，空伫清歌对谁唱。
披荆斩棘更难忘，开辟功勋地共长。今日海邦三易主，开山庙貌尚馨香。
高帝子孙尽隆准，龙种自与常人殊。豺狼在邑龙在野，王孙善保千金躯。
远近亲知半离索，缄书谁与道寥廓。璀璨珠玑海畔来，绰约风云天上落。
青山处处有禅机，开悟岂定坐菩提。疏林寂寂风不动，一片枯叶自离枝。
昨宵明月共千里，今夕极天无一云。不知谁令太虚空，着此皎皎白玉盆。
一声长啸忽骑鲸，江上骚坛谁主盟。人品定归高士传，诗才应重布衣名。
晓雨初收翠霭浓，此番二十四番风。忽惊春暮翻为雪，乃是杨花飞满空。
天街并踏软红尘，飞鞚交驰骇徼巡。椒殿敢期当制草，槐庭元拟用儒真。
好趁膏肓谋剧变，任教肘腋制雌雏。古今一例无中外，尽把权奇改帝符。
不堪回首泪盈盈，万里淮河听雨声。莫问萍虀并豆粥，且餐麦饭与鱼羹。
君家樊圃恰三亩，学弄桔槔曾在手。胶东舍下闻讽音，山阳林中足沽酒。
岂有梦工详坼翼，更无故伎识雌声。太冲长揖归田日，不尽秋风咏史情。
毛延寿画欲通神，忍为黄金不为人。马上琵琶行万里，汉宫长有隔生春。
砥砺若为酬睿睠，驱驰何敢叹尘踪。仙翁更借提携力，竹杖由来解化龙。
后土祠中二月暮，琼花放后有蜂来。东君不怕春归去，留待诗人一夜开。
惊沙如舞树如呼，贪看名城不惮劬。沃野并堤千石稼，女墙临水万家垆。
生憎张仪舌尚在，大笑香岩锥也无。矻矻休论抱关事，快来相对说江湖。
旧时花发雪山颠，白冷红暄绝代妍。回首人间尘万丈，茫茫劫海待谁填。
生涯久许捕鱼郎，凫雁相追不乱行。但遣陶庐有松径，不辞楚酒醉椒浆。
凝香燕寝定自好，怀绶稽山无不宜。早晚欢迎剡溪上，去公亦复意迟迟。
愁见萸囊系臂辰，萧寥孤抱与谁亲。中央周角无净土，北斗以南还几人。
茫茫身世不胜嗟，浪说才华富五车。博得头衔号文丐，吹箫两度走京华。
须到露寒方有态，为经霜裛稍无香。移根若在秦宫里，多少佳人泣晓妆。
陇右行收万里地，关中坐致九年储。牙筹羽檄皆吾事，才刃飘飘两有馀。
其谁可免头皮老，自古为难胸次开。拙手一弹光欲灭，天花无帚踏重来。
束腰懒用三条篾，扣己谁参一字关。幸有埋尘砖子在，待磨成镜照空颜。
重阳才过便新寒，去岁如今暑尚残。云外雁来元不觉，一声唤我举头看。
中林频度养花风，合放林梢一点红。蝴蝶与春偏有约，依依先占去年丛。
试从僻陋强搜寻，偶得一株天所乞。纖枝虽瘦不禁春，亦有花光相照拂。
节近重阳菊未开，故人先遣白衣来。病馀正喜无灰酒，且对东篱进几杯。
初从太白得微遇，晚向渊明饱问道。区区拟议已不闲，非作非休此其稍。
门第应疑堪不庭，翩随府檄下山城。江梅作意先秋拆，槛菊多情擅晚荣。
我思佳人在何许，太行之阳济川上。结茆赋诗临清流，我情摇摇日西向。
禁月落时君待漏，畬烟深处我行春。瘴乡得老犹为幸，岂敢伤嗟白发新。
重楼高耸丹霄外，深夜声摩碧落中。神通无量鸿音远，永镇名山有显功。
西风引袂涼云起，鸳浆扶船浮渌水。露沁花脂茜粉香，满柄锋芒刺葱指。
信流乘坎过西天，钵里吞针亦偶然。只道一花刚点额，不知三子暗登肩。
别十三年返故居，可怜世业半空虚。布囊惟有焦琴在，乞与秋风葬阖闾。
芙蓉独领秋江碧，词场门户纷停绎。璇玑心力见回文，坛坫鬓眉甘避席。
昨夜窗前风月时，数竿疏影响书帏。今朝拓向溪藤上，犹觉秋声笔底飞。
诛茅无地结庵迟，借得人家近翠微。何事树禽惊不起，也应知我久忘机。
河洲六载才逢吉，雷泽当年已兆凶。岂谓佳人难再得，哀知无益罢无从。
离堂命酒羽觞疾，毕昂盈轩月东出。主人留连客离席，慷慨为子歌今夕。
我默弹兮师寂听，清风之前明月下。子期有耳何处听，自笑家风太潇洒。
龙飞建号嘉祥合，雁序临歧感奋同。漫向九关忧虎豹，金陵王气正菁葱。
嗟予虎穴潜踪日，正尔骢车揽辔年。霄汉有君吾且逸，好依柏府纵高眠。
郭生台下草初繁，使者衔恩出帝阍。九陌春风看握节，三吴夜月待开尊。
来时宫柳绿初匀，坐见红芳几番新。蜂蜜满房花结子，还家何处觅残春。
香灯肃肃严僧事，钟梵萧萧爽客颜。坐有诗人樽有酒，擬抛城市宿禅关。
意钓秋江不为鱼，六韬尚拟载徵车。东南腥血方涂地，何用人间有此书。
何来仙女散天花，剩得余香伴佛牙。留取高枝青汉上，秋风吹送到君家。
东方未明星粲粲，霜华蔽野银色烂。篙工敲火起行舟，惊雁相呼入云汉。
但龙平生受鬼笑，无钱可使宜见渎。但当与作谪仙诗，聊复使渠终夜哭。
远寻僧寺石屏下，时遇野人云屋间。今日京华见君说，便思轻舸出东关。
几番挂冠不容去，归梦屡涉沧浪涛。纵使不去岂能久，命如槁叶风将飘。
山扉连月款言卮，拟共还家浣客衣。愧失养生收一溉，笑擒梦竖窜三危。
山过东阿两路分，草中无限昔人坟。等閒却忘征骖苦，贪看残碑到夕曛。
邺中词藻谁争丽，稷下风流尔最贤。莫拟琵琶悲怨曲，抚军将觅孝廉船。
筑室曾同老农计，寄诗犹见故人情。病躯懒厌金门步，长愧彤廷午漏声。
漳南罢郡如之任，二十四州相次迎。泊岸旗幡邮吏拜，连山风雨探人行。
唱罢勾胪肃仗齐，小臣分号殿东西。千官班静相公出，恭请天恩御赐题。
白云一片去悠悠，青枫浦上不胜愁。谁家今夜扁舟子，何处相思明月楼。
旅宦经秋厌路尘，家书累日寂无闻。劳身江左驰单傅，目极淮东望白云。
遂初自是渠家赋，大孙取以名其住。我今以是谥君酒，要使交情不忘故。
全晋云山飞驲骑，大河风水鼓灵槎。还京授得孙阳子，定有神驹产渥洼。
红楼疑见白毫光，寺逼宸居福盛唐。支遁爱山情谩切，昙摩泛海路空长。
肇举明禋预戒期，请临斋殿御帘帷。廊头万旅皆花帽，殿下千官尽绛衣。
粹仪夹绽盛花钿，人说先朝祀玉仙。罨画有溪春不老，炼丹无灶古空传。
衡静虚堂权燕雀，音怀泮水萃鸮鸱。沿途桃李新栽遍，更有何人泣路歧。
杏羞桃涩要诗催，客子情钟倍费才。惜欠王家千杖鼓，辊雷声里看花开。
云梦泽宽城邑远，华严川好酒胥疏。祇期摆脱名韁了，来约真仙傍此居。
中兴复见宣和盛，须信人心协天命。真从僵仆正邦基，更向膏肓起民病。
醉夸落纸诗千首，歌费缠头锦百端。深院不闻传夜漏，忽惊蜡泪已堆盘。
桃名夹竹是何因，花自常开叶自新。红粉偏多君子德，淇园分得武陵春。
为雁为鸿弟与兄，如雕如鹗杰连英。天旋地转烟云黑，共鼓长风六合清。
扬州绝格已为稀，北土花翁载得归。白玉圆盘围一尺，满堆金缕淡黄衣。
已鞚飞轺驰雨雪，定悬华镜照山河。军容泽以诗书气，自昔汾阳胜伏波。
幽鸟啼霜月影斜，野桥枫叶翻红锦。击碎重关，枯山未泯。
阳春胜景奈蹉跎，月上新枝影入波。湖畔绸缪落英早，花间惊畏俊才多。
我为孟馆三千客，君继宁王五代孙。正是中兴磐石重，莫将憔悴入都门。
妾夫浮梁去买茶，湖边第一是侬家。秋光砧杵声中老，只浣寒衣不浣纱。
稻如马尾覆沟塍，桑柘阴中鸡犬鸣。收穫登场便无事，输租人不入州城。
向晚严需破屋寒，娟娟纤月倚檐端。自给行箧殷勤觅，苦索家书展转看。
遗书已烬犹悬禁，剩句相传有窜更。难起谢山同检校，善存还欲不分明。
仰荷皇天全薄命，信知浮世等轻埃。汝今归去复何似，回首世途诚险哉。
嫩芽细拨银钩小，麝墨螺烟自萦绕。映带争看取势妍，纵横会得忘言巧。
风吹官柳城边绿，雨后山花陇上红。惆怅故园年少在，斗鸡蹴鞠与谁同。
庭闱久别思依依，目断孤云海上飞。愁见晴郊山半掩，忍看秋塞雁同归。
琴书情话须亲戚，风雨残春更别离。屈指归来重一笑，扫除门巷著旌麾。
阿朓青山自一村，州民岁岁与招魂。六朝陵墓今安在，只有诗仙月下坟。
独立飘摇愧此身，一帆重走浦江滨。五年行脚缘何事，一片飞愁送了人。
绮窗香透桂花风，梦绕披香别殿东。仙岛不容嬴使到，天河宁许汉槎通。
风清月白洞庭秋，万古湖光空自流。为问从来游倦客，几回把酒岳阳楼。
高梧叶叶下方塘，寒鸭相随自作行。小景江南随处有，北人见此兴偏长。
籍其声名喧魏阙，幽奇风物指吴乡。上饶此去逾千里，莫惜临岐酒满觞。
羊裘隐迹唤难回，曾犯当年帝座来。京洛江湖各天性，钓鱼台不羡云台。
万折千蟠去不回，不知处士为谁栽。钱塘九里空萧瑟，得似天孙送种来。
维舟江岸偶相邻，还与吾翁是故人。颜貌不知今日改，姓名方记旧时亲。
如君所言诚有是，君试从容听我语。若求国色始翻传，但恐人间废此舞。
与天通处在人和，未有人和天荐瘥。消息连朝来玉阙，川原满眼尽银河。
颜童齿豁老书生，羽气消除道气增。自止酒来疎酒伴，闲吟诗去寄诗僧。
地好况闻名习礼，参差高第映乔柯。偶来为客住因久，渐喜居人识较多。
朱顶舞低迎绛节，青鬟歌对驻香輧。谁能白昼相悲泣，太极光阴亿万年。
野蔓牵花过短墙，麦秋时节并蚕忙。迎门老父延行客，井汲清甘树荫凉。
发生爪长常如此，筋转脉摇休问他。动静不干消长事，从教门外雪寒多。
请君鞲出看君骑，尾长窣地如红丝。自矜诸马皆不及，却忆百金新买时。
麈尾静还生绿霭，頠纹浑欲下青空。佳期正与端阳近，莫怪榴花别样红。
老去生涯一短筇，几年河岳寄行踪。城边瑟瑟高秋树，天外沉沉静夜钟。
双旌去去恋储胥，归路莺花伴隼旟。今日汉庭求上略，留侯自有一编书。
我年二十始冠弁，一门婴祸奔淮隅。辛勤往来向万里，壮志灭没忘前图。
不觉老将春共至，更悲携手几人全。还丹寂寞羞明镜，手把屠苏让少年。
一舸风帆放晚秋，访君幽巷卜淹留。绿摇岸柳容如舞，碧蘸溪毛美可羞。
物色年华同我老，蜂情蝶思柰渠何。少时一剑明秋水，放在尘中久不磨。
乃父高皇侍从臣，汝今潜邸牧疲民。天低日近偏临照，士旷人稀费抚循。
辟恶芸香护宝藏，重开一卷字生香。山茅健笔今传世，遍写豪情向艳阳。
进居卿相谋何拙，退卧林泉道未降。堪笑先生不知命，褊心一斥便沈江。
宦辙驰驱尘满襟，解鞍呼酒小登临。天垂碧处秋江净，山弄紫时西日沉。
朱提仙印碧霞裳，赐履承恩自尚方。雨洒石坛苔锦滑，日穿油幌竹书光。
双飞双宿两鸳鸯，戏啄桃花锦浪香。忽伤荡子无消息，见此踌躇泪沾臆。
绿波如镜认前身，可自泥涂忏宿因。千古知音除茂叔，阿谁珍重体芳心。
重来半段枪犹在，一笑三军鼓不鸣。私斗怯时公战勇，谁知此意铁铮铮。
红雾初开上晓霞，共惊风色变年华。香车遥认春雷变，庭雪先开玉树花。
一杯为我贳天刑，便觉人间有独醒。忆昨金华侍经席，曾分甘露饮春庭。
茅柴纵热慵杯煖，铅椠虽荒忍砚枯。袁巷灞桥空广譬，只宜煎水对茶炉。
赤日黄尘没马鞍，宵征聊快月波寒。饮风吸露易为足，何事区区口不乾。
忆昨初开桃李花，衔泥飞傍小窗斜。春风一去无消息，何处归来更作家。
花缘露重翻含泪，烛为风流尽吐心。自把深恩酬至爱，如何转说受恩深。
方寸中涵一太虚，操存须用养工夫。莹然镜净无纤翳，一性融明万理俱。
海子桥边路入塍，桔槔亭外石悬藤。马头碧水如迎客，郭里青山亦占僧。
秋日留题翠壁层，出山聊近在山僧。肩舆又上沙头渡，隔水人家两岸灯。
行者居者复不来，相赏相违何有哉。古栝苍山照流水，我亦仅能知此尔。
似椰内贮杯中物，非曲谁篘罋面春。百粤姻盟常主约，三彭谗舌竟无神。
诗人不直一杯水，自是渠侬命如纸。教人妒杀石湖仙，手揽星辰怀袖底。
泾渭当年辩未休，而今见羖可为牛。形神不散工醪力，青白若长待石浮。
曲槛榴花绛色鲜，博山一缕水沉烟。奉华窗户清无暑，羽羽香传远岸莲。
势压湖南可长雄，胸吞云梦略从容。北船未尝睹巨丽，复阁重楼天际逢。
人生浮脆若风烟，障簏操筹亦可怜。但得樽中长有酒，不须身后更留钱。
风吹烧烬杂汀沙，还似青溪旧寄家。入户竹生床下叶，隔窗莲谢镜中花。
平生自愧无奇策，魔去径须呼逐客。兀身聊欲避风尘，作意何能分履屐。
钩金镂粉耸雕甍，处处楼台新筑成。计划几时兴实业，略开工厂裕民生。
祖风门法在坤维，早厌京尘杖锡归。已大化缘兴佛事，更穷真际得禅机。
银烛焰长摇酒浪，宝刀佩稳压戎衣。君看白首寒窗客，侠气纵横亦未非。
旧侣同声思正渺，新知握手兴逾偏。赏心岁岁人非昨，他雨谁当续咏篇。
千千百百巨石堆，一一十十猛兽来。春涛忽捲大海动，晓阵渐压孤城摧。
何人一幅鹅溪绢，画出长江千万里。莫道波声静不闻，请君默坐聊倾耳。
道人眸子照秋色，邀我分山筑丹室。驱丁役甲莫儿嬉，渴饮隐泉饥饵朮。
颇闻妙用纵横是，深愧真源左右逢。白云黄芽计虽下，可能无意起龙锺。
赋罢清都白玉楼，不知何事复阎浮。琴弹十二栏杆月，酒洗三千世界秋。
身上征衫抛未得，山中灵药采无由。十年不独行人老，入定高僧白尽头。
世情弹指旋成尘，物外论交只与君。试拣松阴投石坐，一杯分我建溪云。
坐知天下书最乐，心纵尘土酒可凭。莫过二事贤且圣，胡不学外常腾腾。
水光映林林掩水，隐约扁舟没葭苇。一往离披薮愈深，水复林重凡几里。
窗临曲水群鸥散，花落蘧园独鹤翻。文藻江山今寂寞，千秋屈宋竟谁论。
胜地难逢今日会，旧游却记向年曾。使君五老峰前去，应有新诗寄病僧。
宴坐翻疑谷帘下，梦回恐在漏天旁。何时晴岚来入户，撩我浩歌倾一觞。
千里驰驱经绝塞，五更雨雪逼残年。归期准与寒梅约，粥鼓香花腊八前。
鞭羸百里远来游，岩谷阴云暝不收。遮断好山教不见，如何天意异人谋。
如是精灵未可灭，绕山逐散妖狐魂。村中群犬鸣相闻，仿佛有声来白云。
酒半停筝开翠帘，两头月子横柳尖。柳背残蛙狎水语，筝心幺凤生云嫌。
晚驱羸马下层丘，路转寒塘忆旧游。半夜雨声碎庭竹，更疑飞沫溅龙湫。
已邀明月三人共，更看红尘一骑飞。何日渊明赋归去，晨光前路正熹微。
一片丝罗轻似水，洞房西室女工劳。花随玉指添春色，鸟逐金针长羽毛。
洒扫东庵置一床，於君独觉故情长。有言未必输摩诘，无法何曾泥饮光。
行乞当年雪满途，衔冤怜尔叩阍呼。天乎曹氏融何罪，世有山涛绍不孤。
渺茫自放寄虚舟，荡水摇烟日月悠。目接川峦生畅快，心无滞碍向清幽。
翛然花木荫茅庵，一炷炉烟经半函。閒向窗前课儿女，微风晴日诵周南。
王孙岁晚客京华，衣上缁尘深一尺。小姬未嫁怨东风，夜夜高楼吹铁笛。
天上有香能盖世，国中无色可为邻。名花也自难培植，合废天公万斛春。
万束青分龟壳笠，千畦绿刺鸭头波。耕耘自较三春迫，雨夕风晨为筑坡。
郊廛不隔马牛风，枌梓环阴跬步通。湖带江襟邦畛接，雨帘云栋物华同。
两月为官章四上，枢臣侧目志刚方。黎民拯救由饥溺，遗泽旁流晋豫长。
几时党锢换灵光，郑老片言诚领要。頫头岂待谪仙人，沈约同时知谢朓。
羽客何年此炼丹，尚留空灶镇孱颜。云中鸡犬仙应远，山下鹅羊石转顽。
青毡归老白头新，六十于今又七春。手摘晚蔬供斗酒，坐临秋水濯缨尘。
涧草岩花日日开，江南秋尽似春回。旋开还落无人顾，惟有山蜂暖尚来。
昨宵远望最高尖，今朝近看云隔帘。楼船冲雨过山下，两扇屏风生色画。
仙人掌重初承露，燕子腰轻欲受风。闲写恼公诗已就，花房自捣守宫红。
桑麦千村无吠犬，波涛万里息奔鲸。新年凤诏催归观，殿内金瓯覆姓名。
大道公兮均嬗继，家天下兮繇姒氏。嵩石兮发祥，讴歌兮与子。
绿苔句好推希逸，绛帐名尊属李长。所愿王春礼成后，诸生同日尽为郎。
先生齿发今如何，我发秋来白又多。若与先生论出处，江门只好听渔歌。
暂遣归宁怜小婢，尚迟绝少抚诸郎。官壶岂似无灰酒，有客携来亦尽觞。
石滑梯山祗自疲，谁云此法妙难思。便教元亮荒三径，也胜杨朱泣两岐。
浮生岁月聚散过，抚事感老徒兴嗟。净方频来亦夙契，敢惜片语偿烟霞。
输忠自昔忘夷险，注意如今见始终。驻马佳城天莫问，寒空惨淡没孤鸿。
林閒窗户尘难到，衣上烟岚暮自生。不待照湖天子赐，欲将长往换浮荣。
衣传曾饮先师乳，弦绝今无异域胶。欲引蔺卿怀内璧，吾贫未免以砖抛。
流水山閒无尽时，登临到处与心期。世人只爱桃源好，梅熟山閒怎得知。
君王英略似汉武，要挽江心射蛟弩。天戈指日殄匈奴，先遣偏舟下江浦。
溪上莺啼绿树浓，溪前楼阁水云中。江南角黍梅时雨，扇底冰盘午簟风。
秉烛朝天遂不回，路人弹指望高台。墙东便是伤心地，夜夜流萤飞去来。
禅房萧洒闭重关，祖意明来万事闲。高卧有时消白日，静吟无念忆青山。
合宫嚼蕊今柳枝，燕台酷赏骚人诗。国色天香岂凡品，琼枝璧月信好辞。
酒中之仙仅八人，把杯谁是湖山主。楼台倒影俯清漪，密树摇风翠交舞。
阿房建章渺无所，此铺独入文房谱。资翁濡翰写诗词，千古遗音流乐府。
巢父滩头甫着鞭，名山入眼驿程边。迂回仅费商於地，领袖宁烦一介先。
连峰隔岸势奔走，巨舸争渡声嗷嘈。乘醉披襟一鼓棹，诗成吟啸轻波涛。
视死生如游戏场，固知老子不曾亡。祗今何处问消息，风递梅花扑鼻孔。
高福古寺何巍昂，谁其作者商河王。碧瓦朱甍照山水，以石为柱花础方。
古溆无舟有夕晖，蘋花如雪水鹇飞。不知日夜滔滔去，流得征人几梦归。
园蔬入市不论钱，忍口休参玉版禅。留得新梢过旧干，清风六月亦萧然。
柳堤花港落红尘，独鹤归来日半曛。惟有五云山下路，至今人说岳王坟。
月笼梅影夜深时，白玉排箫索独吹。传得官家暗宣赐，黄金约臂翠花枝。
路边小舍静无泥，风入松杉绿满枝。溪抱回堤山抱屋，舟藏曲港竹藏篱。
绿树深中白日迟，小瓢收得许多诗。百年天地藏形器，万状风云入笑嗤。
宫墙万丝拂池鸭，浮萍乱拨声啑喋。长安管弦天下甲，未因天阴歌吹压。
待定微波姑伫立，伤歧前路小迟回。清江酒渴凭吞却，莫乞金茎露一杯。
虎角深藏不待时，全机曾许雪林知。如今百越拈来也，草偃风行是信旗。
南州徐君今孺子，雅擅洪笔驱风骚。诗宗韦柳足高格，真趣亦近柴桑陶。
蒹葭采采露为霜，楼上啼乌伴夜长。谩道故人工比素，独怜中妇织流黄。
苍苍云木万山秋，一入禅关念总休。已信此身俱是幻，宁知何物更堪求。
懒慢容教著帽进，传呼惊起藉糟眠。分庭未觉题舆宠，下士徒知公子贤。
但知抖擞红尘去，莫问鬅鬙白发催。更老风情转应少，且邀佳客试徘徊。
迂儒法士就鸡连，犹复拘拘诧瓮天。度外有人能好客，一樽容我赋超然。
清白关西代不衰，风猷吴下去还思。生平自是无三惑，暮夜何烦有四知。
百和香中本无我，光透尘劳一一法。佛法本从空处起，炳然字义照太空。
梦里空留晞发影，世间谁识烂柯人。心舟欲泊桃源岸，无奈层云锁旧津。
圆如宝月洁如霜，素手轻摇玉体凉。报道明朝秋节至，婕妤无复望专房。
断阶露草湿鸣蛩，桐树凉生落叶中。月上小楼人未睡，曲栏敲遍倚西风。
红药风翻娇第一，紫丁烟湿艳无双。如侬自爱空林绿，绣遍苔钱带壁缸。
浮玉山头日日风，涌金门外已春融。二年鱼鸟浑相识，三月莺花付与公。
喜醉岂无千日酒，惜春远有四时花。小车行处人欢喜，满洛城中都似家。
一年佳节又虚逢，恼杀江湖白发翁。滴梦欲残蕉叶雨，吹愁不断蓼花风。
多慧多魔欲问天，此身已判入黄泉。可怜魂魄无归处，应向枝头化杜鹃。
文昌堂前汝水东，万顷烟雨时濛濛。向来簇坐觅新句，多少行人图画中。
相逢携手话殷勤，小阁临流灯火繁。岂有绨袍怜范叔，偏劳一饭到王孙。
先生依旧广文贫，老守时遭醉尉嗔。汝辈何曾堪一笑，吾侪相对复三人。
元日独酌不成酡，穿邻唤客雪中过。三百六旬又过矣，四十五春如老何。
庸随大楚皆萍浮，顾我不乐夫何求。缅思六客同献酬，如挹韩众追浮丘。
猿啼巫峡殷勤啸，雁到衡阳嘹唳鸣。我与群山成保社，直疑俱是旧经行。
牧叟耕童闲来集，对此谁能感畴昔。矶下从教鹿饮潭，沙边不管牛行迹。
万里壮怀添白发，半生歧路误青骢。携盅且饮乡中水，昂首苍穹立祝融。
世虑薰心工制锦，时名唾手看连鳌。哦君賸欲传衣句，为解千牛绿绮袍。
结纳名贤心自热，品题人物眼无花。常留此老为矜式，好慰吾乡众望赊。
当年秉笏独书思，每进难陈父子词。逮托北门荣昼锦，永昭陵远梦罘罳。
山外如何便识山，白云出岫鸟知还。更看面目知端的，却在先生几格闲。
此去那知道路遥，寒原紫府上迢迢。莫辞别酒和琼液，乍唱离歌和凤箫。
归卧东林计偶谐，柴门深向翠微开。更无尘事心头起，还有诗情象外来。
乾坤故物两足在，霜海浮云空复空。无刀可断华太尉，有死不为丕太中。
松学妙龄施粉点，鹤迷归路认莲船。水晶世界琼梅阁，肯道人间不是仙。
魏宫怅望杨花去，汉掖齐歌赤凤来。淫蛊到头成底事，荒田野草但堪哀。
晓雨有情於芍药，春风无处不流莺。扁舟水长一稿许，茶灶笔床聊意行。
乌几青筇扶病弱，素琴黄卷伴逍遥。交朋南北音书隔，虽有芳樽谁可招。
千山顶上只通云，一水人家别有村。直到前山兰若路，清钟落日不逢君。
嗟我作吏岂俗徒，虽非计然念则熟。如闻西江之水深无底，可以濯缨仍濯足。
太史应须奏德星，老夫相与证高情。杯盘楚楚饶诗兴，写出人閒淡处声。
邦人初喜两桥成，诏旨还传易镇荣。千里溪山如有恨，一川风雨似增情。
乘兴曾游大海东，樱花开处唱秦风。归来小试经纶手，一卷周官补考工。
万夫陻水水乾源，障断江湖极目天。秋潦灌河无泄处，眼看漂尽小家田。
七泽莽昧不入眼，孤舟屈曲襄河转。数月巳掷檀家湖，梦飞每到羊公岘。
种花种菜愿多违，铲地罡风雨雪飞。安得阳和均四季，渲红滴翠总成围。
岂有男儿求免死，可怜浊世少知音。直需四海承平日，麟阁功勋蔚月参。
三江风浪隔天台，想见当时赋咏才。近有高僧飞锡去，更无余事出山来。
赤符新领旧乾坤，多谢君王问故人。暂作客星侵帝座，终为渔父老江滨。
龌龊更无微价市，鹪鹩自爱一枝深。故同坎轲荆蛮徙，昔所悲歌今放吟。
数鞭已报充华厩，上冢毋忘过旧庐。老我平生无骏骨，可从郭隗借吹嘘。
战罢枯棋歛客居，笑看人事一枰馀。相如虽渴宁辞拙，马氏终成不负初。
松声不断风吟细，月影无边露气寒。分手山堂更寥索，冷云衰草伴征鞍。
浮云空解遮人境，止水何曾染世缘。安得小舟衔尾去，风樯激箭不须鞭。
长安小吏天所放，日夜歌呼和丞相。岂知后世有阿瞒，北海樽前捉私酿。
森然毛势聚干将，气轧钟王未肯降。惆怅当年铁钩锁，可能无意锁长江。
也知随俗调归策，却忆当年重出关。岂是长居户限上，可能无意马蹄间。
真色生香绝世逢，烟光池面雨溶溶。楚邻不待施朱好，虢国翻嫌传粉浓。
文翁旧化今如梦，期月应知蔼弦诵。蜀人解道杜陵诗，尽说公来雪山重。
蛟龙剥蚀怀中剑，湖海尘埋掌上珠。千里江乡归不得，空教笑士到樵夫。
秋尽空山万态稀，鸟声潭影两忘机。采樵人语斜阳过，数点西风木叶飞。
川原红紫一时新，暮雨朝云更可人。灿若中兴红药相，嫣然何虑海棠嗔。
佐郡散衙怀旧侣，倚楼闻篴调新腔。劳劳往返邮亭使，珍重书传鲤一双。
林弄啁啾纷自悦，壁缘跂脉可能安。自家功课未渠了，拭涕何心问懒残。
酒罢新亭草眏沙，萋萋今日隔天涯。春风有泪无挥处，溪柳髡枝看到花。
狡兔迷藏罝谩设，游鱼潜伏网应疏。此恩个个当沾被，莫逐林閒窃芋狙。
日月苦长身苦闲，万事不理看湖水。向来爱琴虽一癖，观过自足知夫子。
隙小风尖鸣淅沥，纸轻雪急响清圆。更阑人静疑无月，且与梅花借月眠。
山扼平湖蓄不东，地分南北指撝中。二关形势千年壮，三国英雄一笑空。
清高之士贵清虚，捕影追风钓火鱼。阔认高谈惊世俗，老君终是惮回车。
白云家在时堪驻，紫气山深夜自朝。莫被藤萝迷出入，相逢终日少渔樵。
一岁都来几日开，一开能得几回来。清尊留待溪边月，不怕山城晚鼓催。
留都閒静独符台，散地何烦济世才。白发几年愁远别，綵衣今日喜重来。
三月微霜九畹寒，断香残粉思漫漫。多情公子今何处，白首空歌澧有兰。
不到双峰一纪年，梦随清磬上高圆。重来惯识羊肠路，兀坐慵谈兔角禅。
攀笼毛羽日低摧，野水长松眼暂开。万里松风天外意，日斜闲啄岸边苔。
九寺名卿才思雄，邀欢笔下与杯中。六街鼓绝尘埃息，四座筵开语笑同。
三绝明兼摩诘画，五纹暗带少陵诗。依稀洙泗尼山色，掩映皇畿焕羽仪。
醉里不知明月上，望中惟见湿云飞。袁生纸帐方眠稳，梦破人间万事非。
碧瓦朱甍尝宿凤，白衣苍狗不从龙。眼前景物清如许，诗思还开锦绣胸。
生来道义胜纷华，晚抱遗经学种瓜。犹有爱山心不厌，时时幽梦到烟霞。
望中绿柳经霜脆，江上青山带雨微。明到乡园逢故旧，愿言毋惜寄书稀。
阊阖欲开宫漏尽，冕旒初坐御香高。吴中旧侣君先贵，曾忆王祥与佩刀。
向来倦客寓中都，解后尝瞻五马车。未敢匆匆致双鲤，烦君先为问兴居。
水天空阔正斜阳，何处山川是故乡。望断吴云心更远，寒鸦成阵雁成行。
天寒官舍转骚骚，败壁饥虫永夜号。应对短檠呵冻手，只将长卷扫冰毫。
风雨白门寻史传，邱山黄土想朋俦。幸馀秃鬓人閒老，那不相思一命舟。
凤凰啄食逐鸿雁，毛羽虽绚谁见希。可怜贫贱各飘泊，安见富贵无别离。
汉家都护边头没，旧将麻衣万里迎。阴地背行山下火，风天错到碛西城。
麦熟家家喜堕涎，龟堂依旧突无烟。雨中更觉凄凉甚，一点残灯守蠹编。
严严俯仰空依傍，荡荡阴阳有阖开。未过天门天已近，泰山不愧万山魁。
眷怀趣趁周行武，德意难忘召父亲。将指观风兼畀节，举头近日蚤垂绅。
荔枝一骑红尘後，便有渔阳万骑来。郭令诸孙今得味，却同羯鼓逞诗才。
懒学仙家炼大还，但欣晚节在林间。鸳行免奏三千牍，驽驾难参十二闲。
故宇温存惟片石，扁舟邂逅剩篙师。小轩幽梦残痕了，犹遣回波一荡时。
文叔今见小敌怯，八骏岂肯盘蚁封。再三思索得其意，笑我不知时节异。
可是东皇雨露深，不成一字亦腰金。世间大有麒麟楦，对此谁能起愧心。
凤敕辉煌听晓颁，鸿恩汪濊属丹山。江南旧望传三辅，岭表新功震百蛮。
薰风短棹水粼粼，老鹤疏林寂不闻。内史祠荒残碣雨，黄门书冷半堆云。
石凿凿兮岸靡靡，紫荇浮烟复云委。林空鸣禽时感耳，我亦为渠聊步屣。
投钩列坐围华烛，格簺分朋占靓妆。莫怪重登频有恨，二年曾侍旧吴王。
入洛机云夙相爱，晚及故山作同队。仙风吹雁去如烟，今日披图祇一泪。
远见疏灯炯海天，静闻虚涧响风泉。西来礼塔还经此，为欠僧楼一宿缘。
国忠祸衅根芽日，此贼倾唐势已先。搆陷名臣冤且众，天乎何意与终全。
历寂黄花老涧傍，不因风雨减清芳。从教衰谢随秋草，到了能全晚节香。
游人一见讵敢唾，白鹭偶来何忍飞。耳聋眼暗与世恶，此泉磊落人间稀。
南溟一片平如纸，笔架三峰好是山。挽得天河添砚水，黑云翻雨遍人间。
按行池水知增耗，点检庭花见故新。更有庵中策勋事，投床鼻息聒比邻。
自倚圣明容直道，未甘憔悴死荒陲。满朝卿相多公议，莫把文章作楚辞。
儒术分为天下笑，诗篇惟与故人亲。阳和不转催年老，看取晴光到海滨。
长城东北暗风沙，垂老征途感岁华。提挈孤儿资介弟，三千里路梦还家。
楼堞参差噪暮鸦，村氓唤渡语声哗。忽冲沙鸟瞑烟破，渐转蒲帆夕照斜。
唯将泡面作三餐，无火蜗居倍觉寒。大雪拥门人未出，如今真个似袁安。
饼饵商量全孕麦，衣裳消息半芽桑。山堂草色梦魂远，官路柳丝心绪长。
檐下横窗谁领略，溪边照水自娱嬉。岭南驿使虽相爱，送入京华岂所宜。
封疆直接秣陵关，尊酒常怀采石湾。词客留家知郡美，讼人空狱羡官閒。
勿云数见恐不鲜，勿忧相煎豆箕然。我今已信天行止，小冯当门乃吾意。
佛屋连延跨翠微，看云手版向曾持。重游不是寻春去，冷眼漂花卷絮时。
年华凄绝画楼东，好雨偏催芍药红。虚想回身腾旭日，剩能扶病俟春风。
一官廷尉府中趋，丹旐飞飞出旧都。匹马未能号返榇，炙鸡何自藉生刍。
收来辊去事方圆，独许渔郎上钩船。明月芦花同一色，落霞孤鹜共遥天。
此日美人俱厌代，何时病士得开门。西风一掬涪翁泪，滴向公家两郁尊。
乡邦文献最关心，小品琅琅屡盥吟。剑出丰城含锐气，琴调太古有清音。
着破征衫欠再逢，三峨九顶梦游从。也知造物函深意，未放西南易道东。
屹若长城今重镇，弃如敝屣昔轻谋。功名不是吾曹事，且对空山徙倚楼。
底事古人勤劝课，由来国计在阎闾。南阳谁守蒲谁宰，更赖褰帏使者车。
昕朝披雾闻天笑，燕序惊春诵帝歌。已卜丰年连四海，康衢还解誉尧么。
浪说花王让牡丹，扶桑初日涌金盘。嫣红一捻娇无力，可似贵妃醉凭阑。
青幡乍帖宜春字，翠旆初迎入律风。一有元良昭大庆，问安长在紫宸中。
山间幽步不胜奇，政是深寒浅暮时。一树梅花开一朵，恼人偏在最高枝。
可怜当时只名重，野鹤乘轩失威凤。虽闻肖像登九重，收奖空言亦何用。
无租犹欲望丰年，岂不差于酤籴便。浪说岁星守南斗，略微社雨润秋田。
却凭何物饯春归，泪洒风前送夕晖。莺舌唤将芳草暮，蜂须撩引落花飞。
含情欲拾人沾臆，得意休蹂马避蹄。姑待阴成秋陨叶，好教物论漆园齐。
雒马斑骓系可怜，者番风信记年年。官梅动兴闻歌咏，人柳承恩自起眠。
邗关雁叫三江水，秋浦猿呼九节筇。旧事半留词赋在，满江红奏不妨重。
云架重楼出郡城，虹梁雅韵仲宣情。越王空置千年迹，丞相兼扬万古名。
一亭可上石作齿，万蕊飘香梅有须。独惜名园长倒置，竟如扃箧守明珠。
往事欲谈遽易了，浊酒既倾焉得愁。平乘楼上王夷甫，下泽车中马少游。
终于晚节知君子，不向春风竞少年。剩与诗家添好兴，四时苍翠锁云烟。
古来三百六十寺，春入颓基草木荒。解作高人无尽供，只馀山色与湖光。
拥鼻半灯三两客，偶携寒具算开筵。而今此味无人解，梦到小窝残雪天。
色比鹅雏京口酒，声如珠贯渭城歌。身闲取醉真当勉，莫学痴人梦螘窠。
贫家仅有难为黍，贵安相过翠织裾。稚子不知新社友，却询座上者谁欤。
老兔酣眠一夜霜，妖蟆健啖未渠央。人间今欠玉川子，生语聱牙满世香。
愁看直北是长安，云树深深碧殿寒。心折此时无一寸，梦魂不到关山难。
山下瓶罂沾稚孺，峰头鼓乐聚簪缨。缟裙红袂临江影，青盖骅骝踏石声。
紫蕨甘肥轻鼎味，绿蓑安稳胜朝衣。浮云遮断人间事，浪说桃源今世稀。
拜毡精织何其美，愚者织之诚大伪。莫怪庄严相所藏，尽皆悖信异端类。
节环腻色端匀粉，根拔秋光暗长鞭。怪得入门肌骨冷，缀风黏月满庭前。
一川芳草接浓云，拂地垂杨带雨昏。蓑笠不堪牛背湿，迎风呼犊趁柴门。
铁匣琉璃好护持，云阶月地费寻思。温泉水暖秋风冷，犹见鸾皇独往时。
琏翁逍遥静养恬，长身玉立仍脩髯。平生雅好在泉石，标格洒落心清廉。
万岭回环似玉城，铜旗铁帽更峥嵘。山连邻境云斜出，石压江门浪怒争。
平山堂对妙高峰，极目郊原万里同。杳霭四垂天不尽，萦纡一带水无穷。
浪信人言岂尽然，蓬莱元自属神仙。海浮沆瀣斟初满，天放婵娟赏最先。
识头笳声撼落叶，渡口霞影摇轻舟。浮生扰扰事无限，搔首坐看斜阳收。
羞与春华艳冶同，殷勤培溉待秋风。不须牵引渊明比，随分篱边要几丛。
骆驼桥上蘋风急，鹦鹉杯中箬下春。水碧山青知好处，开颜一笑向何人。
黑云童童起东麓，俄顷狂风捲茆屋。黄昏雨势尽连山，入县滂沱四更足。
物我相忘付八还，偶来琼舘扣霞关。玉峰自有三生约，尘世真同一梦间。
承流宣化空惭我，易俗移风政赖公。无限相思山水隔，几时冠盖可相从。
雨磴劳君鸣屐齿，风轩为我扫衣尘。应怜野老闻韶后，旋束蔬肠学练津。
月转庭除夜未央，坐看梧影上东墙。金凤玉露方清绝，只欠探枝桂子香。
竖儒无术善飞钤，镜里形容亦自嫌。忧世不堪才力弱，告归方畏简书严。
洛阳四时常有花，雨晴颜色秋更好。谁能相与共此乐，坐对年华不知老。
金帐羊羔酒里仙，醉观皓鹤下瑶天。寒英忽舞颠狂絮，香燄俄开烂漫莲。
未同子美投三赋，且为灵均释九歌。怎有农谣又渔曲，稍谈钓笠与耕簑。
久与湖山草色邻，芦花荡里隐秦民。烟霞惊散鱼龙梦，孤鹜长飞又日新。
公子何曾知许事，旷怀也解与人同。岁暮皈自城中，一病垂死。
老僧栖息乱云颠，凿石开山四十年。投得岩成身老大，更无筋力到岩前。
君官我游都可怜，病榻攀望如飞仙。去年今日恰周岁，尔我相代心熬煎。
黯黯江云瓜步雨，萧萧木叶石城秋。孤臣老抱忧时意，欲请迁都涕已流。
渊明爱此九日名，对菊无钱可留客。杜陵烂醉作生涯，青蕊空嗟未堪摘。
木莲花下竹枝歌，欢意不多感慨多。更恐它年有遗恨，晓来冲雨上东坡。
九真山下有华池，此水延年世不知。金橘生成光色透，弹丸小大彩霞飞。
萝蔔头禅聒噪人，霜刀累切了无痕。自古不通人咬嚼，只容衲子鹘崙吞。
春风吹锁脱琅珰，夕餔朝糜更酒浆。莫问泥犁诸狱苦，杀身亦引到天堂。
朋簪重盖宁人力，贫仕居卑听化儿。只冀幕莲分靫菂，诗坛棋社与闲嬉。
殿角花犹红胜火，樽前发自白如丝。桂林衰朽何须恨，幸有新枝续旧枝。
云暗西津分雁影，月明南浦失潮痕。林宗此日方游艺，剪韭何人共夕飧。
步步香翻罗襪尘，粉红花艳满宫春。倾城一笑无遗迹，不见长廊响屧人。
楼影斜侵贺鉴湖，月随天远极苍梧。青山不受秦封禅，白鸟犹惊越霸图。
埋没土中几何年，大块为工再炉鞴。砂精永火日夜蒸，喷作丹朱满身痣。
酒酣顿似穆王骄，天乐闻传奏九韶。来日昔时何足顾，华年不负但今朝。
偶寻春寺入层峰，曾到浑疑是梦中。飞鸟去边悬栈道，冯夷宿处有幽宫。
百氏典填坟自苦，一堆萤雪竟谁知。门前春色芳如昼，好掩书斋任所之。
折得天葩满袖香，小窗寂寂伴凄凉。何如乞与文园客，瑶髻斜簪试晚妆。
道士旧游寻赤壁，美人相见忆罗浮。休官便拟璜溪住，莼菜鲈鱼不外求。
曾为转饷趋榆塞，尚忆悲秋泪满衣。沙白冻霜月皎皎，城孤哀笛雁飞飞。
炼铁围山作钓钩，饵悬八万四千牛。毗卢海内閒抛下，暇蟹鱼龙尽缩头。
床上新诗诏草和，栏边清酒落花多。闲消白日舍人宿，梦觉紫薇山鸟过。
筠笼满贮素书俱，驰驿迢迢十里途。敢作寻常佳果视，深情一颗一骊珠。
将春欲放草木叶，成岁先须天地肃。伊余平生贪静胜，有此一廛从穆卜。
同行者谁平原孙，于我不但骨肉亲。谁言不为桃花去，只爱江山亦可人。
闻说秦人此避秦，碧桃零落旧时春。家移洞里难知姓，水到人间易问津。
九天帝命劳元老，五月王师下百蛮。大将已提淮北旅，澎湖飞渡入台湾。
一室萧然余棐几，平生用处只蒲鞭。琵琶休抹三千指，公到家家自管弦。
风云惨淡千年会，天地盈虚万古情。无象太平元有象，翠微深处管弦声。
朝看江上枯崖山，惟悴荒榛赤如赭。莫行百里一回头，落日孤云霭新画。
露滴谁闻高叶坠，月沉休藉半阶明。人间华表堪留语，剩向秋风寄一声。
昨霄梦看六龙渊，鹤御惊回坠晓鞭。万顷落花春晚后，一床清水月明天。
葛巾脱去鬓如杉，又草朝贤牍几缄。竹里乍香新茗椀，榻间犹藉旧荷衫。
遥睇前峰已出奇，从今便合办新诗。山灵似是知予意，拥翠来迎步步移。
玉立长身海鹤姿，归来谁得健如斯。了无俗气侵怀抱，才见青霜点鬓丝。
党里情疏孰继周，义年仅署竹冠刘。燕毛不见三王盛，古意惊从一日收。
代木诗废友道缺，道山幸有诗送别。一言爱助当何如，思虑先之后风月。
野马驰天路自宽，冰花碎嚼齿都寒。投空有棒非真喝，造谲成觚信大难。
淅淅风摇玉露秋，尚怀分柿半山不。众香肯共维摩饭，元亮聊同惠远游。
汉皇曾识许飞琼，写向人间作画屏。昨日红儿花下见，大都相似更娉婷。
瞬息人间三百年，寻常兴废不须怜。崖州此死终无补，中国何年坏守边。
垂堂尚忆千金重，处世兼防百虑疏。赖有高情通问讯，数诗清切慰愁予。
泣玉泪收休积恨，掷金词在蔼新声。公卿好致归台阁，莫遣徒劳浩叹生。
等閒客里捧茶瓯，说到人间第一流。圯上遗编今在否，异时来问赤松游。
凿开山岭引湘波，上去昭回不较多。无限鹊临桥畔立，适来天道过天河。
佛说无生亦无灭，洗尘洗体劳分别。乘权应化尽虚空，海水无边月一切。
一瓠被嗔五鹿角，卫公吃打大臣袍。新寒改样酸垂足，宿痞生根病在膏。
仙人餐霞燕朝日，老夫不顾受此术。不如掇月入杯中，酒浪月波供一吸。
昭君停车泪暂止，为把功名奏天子。静得胡尘唯妾身，汉家文武合羞死。
篷窗恰受夕阳明，杨柳梨花半月程。老去不知寒食近，一篙烟水载春行。
尚书大传世有本，乃谓口授劳呫嚅。千年此论出安国，更以隶佐亡蝌书。
梦里同游春结伴，灯前独坐夜伤神。何当携手西湖上，更看凌波罗袜尘。
山中寂寞去程赊，莫惜频频到酒家。行李萧然还不倍，担头颠倒插梅花。
家传秘籍慕班斿，有子当追嗣与彪。好事一瓻如许借，楼前百榼果为丘。
未且笑谈惊五马，只销诗句狎双鸥。团纲殿最非吾事，夜半一编归借筹。
没艰骏处立难难，难透村婆者一关。忽地假鸡啼午夜，马蹄踏月过长安。
三月春如年少时，了知造化最儿嬉。智行无事柳飞絮，道发自然花满枝。
危栏徙倚纳清观，蹁跹意已追鸿鹄。仙官五千九百到，我亦悠然立于独。
每因寒节愁花少，独剩幽怀望雪深。扶杖行寻松竹径，皑皑一为浣尘襟。
路逢知己身先许，事遇难平剑欲鸣。自古英雄成济处，也应君等为横行。
瘙痒挠肤无春冬，为害略与恶疾同。只有疮痂不相负，夜阑长满寝衣中。
华池秘密人天授，神室光扬日月辉。智者无言皆口默，敢将容易论玄机。
公皆车马城南去，我向西郊漾小舟。人事好乖各回首，吾年如此喜乘流。
雁峰削玉锁层阴，彷佛梅阳瘴面春。回首揭天挝毒鼓，声怨何止十三人。
四围黛色迷青眼，满幅烟云锁绿洲。谁到严滩同玩赏，往来七里听渔讴。
谁将妙手压风骚，一片閒情托素毫。薄饮不愁秋易尽，西风吹梦下芜皋。
秋晴林径时行药，雨后溪潭见钓鱼。惟有野僧知我意，近来栖息问何如。
瑞雪初飘玉满庭，流风频撼小金铃。青乌底事入幽梦，锦鲤何时到杳冥。
子善评文我不如，我亦谈诗子深许。酒酣索我须论兵，拔剑画地军阵成。
一自玉舆蒙雾露，遂令金鉴转风尘。可怜节下遥称庆，独有瑶池旧从臣。
溪山处处从为主，麋鹿时时不避人。自是顽樗非世用，敢言盛代有遗氏。
旃帛连江拥甲斿，胭脂满地泼春愁。谁怜风雨屯军苦，绿酒红灯自画楼。
了了了时无可了，玄玄玄处亦须呵。贪生逐日区区去，唤不回头争奈何。
谏猎归来绮季歌，大茅峰影满秋波。山斋留客扫红叶，野艇送僧披绿莎。
大通驿前大江满，星槎有路通交州。川云映水白可染，浦树过雨青欲流。
长夏疏篱摇老绿，短衣由槛俯回澜。此中著述浑闲事，偏耐幽人冷眼看。
柳丝漫舞暮风轻，送尽斜晖酒半醒。我有奇情燃未烬，夜来冷作一池星。
莽莽遥天参井分，东来佳气自氤氲。堪怜昔日曾衷甲，却喜清时正右文。
悲君刻意异时流，十载经春着敝裘。新陇预知成马鬣，旧事何苦似蝇头。
舟横古岸人争渡，草合平原马未收。矫首乡关何处是，暮云迢递隔南洲。
楚山重叠矗淮濆，堪与王维立画勋。白鸟一行天在水，绿芜千阵野平云。
萧萧白日金仙居，东西求仲时从之。静对夕阳搴红蕖，或听夜雨邻怜翠榈。
兔轮避满哉生魄，鱼枕潜辉宿解悬。只恐左慈工幻化，故来东壁弄清妍。
耒阳知县非知已，救厄无踪岂忍闻。若更声名可埋没，行人定不吊空坟。
山僧课罢霞衔岫，樵子归来月印潭。烦恼不侵天地静，似兹可洗六尘贪。
莺莺少驻听我吟，我吟未成泪双注。来年啼上茧头山，为说老人题此句。
草草西风动葛衣，呼僮前启竹间扉。山僧好睡钟声晏，社户多贫酒气微。
沦落天涯气自豪，故山东望海云高。西风一掬哀时泪，流向秋江作怒涛。
买得蒙芽煮鹤泉，松声竹影互流连。云开二妙峰前月，人唱三闾祠外烟。
卢家小女名莫愁，日日浓妆上饮楼。云琐远山眉妒绿，波回江水眼横秋。
投老宦游真漫尔，平生怀抱固超然。文书缚急何由耐，会向长安市上眠。
暮境侵寻两鬓丝，湖边自葺小茆茨。从今步步俱回棹，不独山阴兴尽时。
凭暖欺人扑面飞，天寒堕案却相依。世间冷热情何限，怜汝为生独细微。
白骨场中多宿草，绿杨堤上有哀笳。忧时无限伤时感，肠断江心玉树花。
想像规模临晋帖，搜求章句记唐诗。绿尊且喜无群饮，缃帙安能许自随。
春阴漠漠护轻寒，春昼无聊午梦閒。幽鸟不知人意改，衔花飞傍小阑干。
一池寒碧浸红鳞，芍药方花春后春。烟阁晓垂天幕静，风帘夜上月钩新。
随风日夕软丝长，舞态翩翩绿满塘。愧我亦曾腰几折，有何本事笑垂杨。
麾把普彭夔子国，榜同詹愈季元宾。二公行矣居廊庙，放我江湖作逸民。
春风一点暗惊梅，便有千花动地开。却似德人方寸事，等间流向笔端来。
衰鬓萧条笑旧青，一枝栖稳寄余龄。徐行不媿衣露肘，安卧何妨席见经。
五十余年四海波，建元三载尽征和。中央寸土才无血，沃日浇天瓠子河。
煌煌昴宿正开冬，日驭高躔龙尾宫。贲说须知应天策，留萧暂委守关中。
欹倾怪石山无色，零落圆荷水不香。为将为儒皆寂寞，门前愁杀马中郎。
十日绵绵陌上霖，春愁几许暗相侵。阳城手棘玫瑰刺，绣苑尘埋乞巧针。
今兹草莽翔虬鸾，且喜菊花开未残。瞻韩御李慰群望，文通武达同胪欢。
年来老倒觉痴顽，振作丛林岂等闲。珍重贤侯休更问，且容懒散卧云间。
六月七月生晚凉，大树小树临幽窗。枯槎行蚁过无数，晴空好鸟飞一双。
陈情欲疏同乌鸟，奉使聊因访碧鸡。那得回车东下日，相迎还复几人齐。
巫峡巫山杨柳多，朝云暮雨远相和。因想阳台无限事，来君回唱竹枝歌。
黄菊芬芳绝世奇，重阳错把配萸枝。开迟愈见凌霜操，堪笑儿童道过时。
句句皆从痛肠出，语罢涕泣俱滂沱。民之多艰有如此，於乎彼苍其奈何。
微臣何幸逢熙事，奏雅终篇罄瞽言。执戟从官今老矣，华封祝寿报君恩。
世间功业任差殊，心地明时自有余。若道必从勤学得，当年稷卨读何书。
太平门外雨初晴，又听新蝉第一声。转毂年光逢小暑，夹衣天气似清明。
仙翁定知野人到，道观聊为朝真留。一粒刀圭吾不与，大椿那有八千秋。
荡荡乾坤无异境，熙熙造化有同功。云霞缭绕孤眠稳，霄汉飞腾一羽雄。
开缄已慰三年别，展诵还消万斛愁。文行如君今日少，蓝田宁许久淹留。
于越茫茫羁旅久，函秦落落笑谈中。曲江烟月新春梦，寒食人家故国风。
送客逢春可自由，心随湖水共悠悠。可能相别还相忆，一夕横塘似旧游。
名家簪绂是前途，两世青云共接趺。金冶外看双剑跃，木山中见一峰孤。
不妨窈窕耽书癖，时遣旗抢战睡魔。汹涌诗情何所似，九军雷动伐灵鼍。
碧山归共太平年，香社风流到海边。春入林间无数笋，雨馀树杪几重泉。
水流花出红成队，麦雨天连绿打围。投老田园今晚矣，不须五十始知非。
世变无穷客恨长，栏干遍倚怕斜阳。满篱黄菊无心看，付与游蜂自在忙。
鸡群有鹤人谁识，熊掌兼鱼子厌尝。一振斯文千古事，凭君更为引天潢。
刁斗辕门五夜深，思齐文母正关心。身临大练无他费，汤沐先捐钜万金。
火入咸阳五柞宫，防边还与汉年同。将军并拜谁真是，看取营门细柳风。
三月垂杨蚕未眠，携笼结侣南陌边。道逢行子不相识，赠妾黄金买少年。
炎歊五月北窗凉，更觉甘如饭稻粱。宰我粪墙讥敢避，孝先经笥谑兼忘。
逢人不告非自珍，许我已老知闭门。东朝太行款真君，告我不返游峨岷。
浮上海踪动隔年，归心忽系绿杨烟。锦袍白马嘶芳甸，翠管银筝上画船。
千年往事随流水，一缕香烟吊蜀魂。门掩落花人不到，野风邀月照黄昏。
大夫故自全三德，父老何曾送一钱。莫道东归人士悦，玺书行复又徵贤。
铜瓶纸帐老因缘，乱我乡愁又几年。莫笑神情如静女，须知风骨是飞仙。
齿发凋零志气衰，强临尊酒祗成悲。少年半是投闲日，春事常当卧病时。
天造地设非一端，诸公试为倚阑干。四时不改江山秀，万象无穷宇宙宽。
绿酒莫辞今日醉，黄金难买少年狂。清歌惊起南飞雁，散作秋声送夕阳。
帽屋钗梁剪綵新，谁知井底及池濒。只从阳月方中日，已作明年第一春。
云罗霞绮媚芳辰，琼圃花开烂漫春。风递清香随凤辇，波涵倒影落龙津。
井枯河竭欲飞尘，麦秀渐渐实半娠。翠虬潜伏杳无处，遗蝗出地方鳞鳞。
少翁栾大诛相继，海上何日无方士。五柞宫中梦断时，铜盘玉露胡为不起死。
世事从来两蜗角，男儿不遇一鸿毛。功名槐国吾深省，痛饮何妨读楚骚。
忽见秋风吹落水，遥知霜叶满长安。诗成送与刘夫子，莫遣孙郎帐下看。
宛若凌虚生羽翮，了无报效及毫丝。平生金石不移志，只在钧陶听所之。
天宇高寒露欲零，城头月色正亭亭。诸公定有惊人句，施与波神月下听。
本同舍利元无别，疑是金刚事有差。犹忆广长舌左右，咀嚼风雨震雷车。
闻呼巧匠重陶写，好称朝章答化工。更待狨鞯印如斗，转庵元是有家风。
南冠何以赐玫瑰，一困藩篱待劫灰。有客堪怜花易老，于春风里也徘徊。
考亭郢鄂桑梓友，孝庙乾淳鸳鹭行。五世贤孙吾获识，根源同是洛阳方。
一年吟抱寄京华，几度相逢说永嘉。梦入西山寻枸杞，约归东阁看梅花。
菩萨岩前净满月，神女峰上光明云。吾人肺腑中流出，诗句丹青无半分。
净治心地廓无垠，一段光明破夙昏。拨转机轮分化事，百千三昧见门门。
川上飞桥处处横，几回经此阅平生。碧芦萧瑟风前韵，一似家林霰雪声。
止息未论山水音，有弦无弦只此琴。一杯山芋午茶罢，膝上南风慈母心。
跸移退保一隅偏，幅裂才馀半体全。恰见测圭营洛邑，忍看披发祭伊川。
天星闻地化为石，盘石即是星之精。观天必识以续家，相地始知流峙情。
河朔初辞爨析骸，都城还许谢烦埃。日长穷巷春归后，万绿阴阴锁吹台。
红叶欲随流水去，青山犹把片云留。最怜野鹤无心好，天外飞飞任自由。
十五游方今五十，翻思四十九年非。守株林下头添雪，掩卷灯前泪滴衣。
残局难争一著疏，袖观柯烂欲何如。自怜废籍濒奄忽，还与乾端共惨舒。
曾会兰亭醉堕簪，后身依旧住山阴。琴传数世漆文断，鹤养多年丹顶深。
向晓星辰数点斜，云中寒日似笼纱。空庭老树无人见，独背春风自著花。
望尽好峰仍注目，赏余幽树更垂鞭。是身已作无赀省，乘兴将随下濑船。
涂穷历尽两非悲，祗恨支天力已微。眇眇一身仍有累，恢恢六合竟无归。
秋天晴日菊还香，独坐书斋思已长。无奈风光易流转，强须倾酒一杯觞。
舆夫恃勇各猱进，所践自谓皆坚劳。四山如炊云气熟，阴壑远听风声号。
雨後蟆颐山色开，玻璃江清已可杯。绿荷红芰香四合，又入芙蓉城里来。
小结茅山屋数椽，藏书却笑米家船。长檐不解荫歌舞，净几偏宜阁简编。
天生间世一耆儒，夙擅声名冠斗枢。芃黍欣膏霖雨降，甘棠喜见惠风敷。
铁瓮城头数塞鸿，淮山依约翠烟中。伤心狠石千年在，极日迷楼百尺空。
闻为树风增永感，却因水鸟證西来。已谋寒食驱羸马，细听清谈动玉哀。
昨日阴云满太空，眼前不见祝融峰。晚来风卷都无迹，突兀还为紫翠重。
尘世几番容自醉，江湖万态了孤呻。眼中不尽登临地，争奈牛山迹已陈。
志颓久已废心兵，暂许安閒卧帝京。策事酒边疏意趣，临风陌上淡阴晴。
箪瓢许与静中春，万古天留此味真。若道老兄甘起倒，石斋夫子是何人。
疏数变化似有节，多是洋洋流水音。残沥断续楚天晓，余响勾引南风薰。
凉飚此夕何佳哉，万里朱炎去不来。史入离入多少恨，却将鬼梦到阳台。
秋吟一轴见心胸，万象搜罗咏欲空。才大却嫌天上桂，世危翻立阵前功。
谢子追随六十年，每逢觅句助思泉。而今逐客岂得已，我亦多时尚惘然。
谁云丞相知殷侑，漫费君王遣所忠。犹觉暮年有遗恨，书成未及质文公。
少年新进真儿剧，浪喜功名不量力。杀身无补误朝廷，天下英雄古难得。
白云缥缈峡中来，云底长江沉金线。时有奇峰出九重，天外峰头不可见。
膝下诸孙玉不如，父慈只合训诗书。饱读诗书能变化，自然腾踏上天衢。
殿前松柏晦苍苍，杏绕仙坛水绕廊。垂露额题精思院，博山炉袅降真香。
山居只索任天真，无作无营自在身。青叶髻呼雏弟子，白莲湖老惰耕人。
昆山瑞玉题真篆，阆苑蟠桃刻印文。并献春闺延美庆，亿年嘉气永氤氲。
收拾閒官作伴来，百年怀抱为君开。高标不数慈恩塔，迥眺如登单父台。
面缺崩城山寂寂，土埋冤骨草离离。秋风解怨扶苏死，露泣烟愁红树枝。
石渠金马余何者，绿水红莲子尚然。好养江边鸿渐翼，诏书非久不菑川。
卧龙东岭冠云霞，亭面溪流对若耶。秋霁独先初夜月，春阴见尽满城花。
陌上鞦韆索渐收，金鞭懒逐少年游。晚风细落梨花点，飞上春衫总是愁。
力田莫必有秋遭，省罚年来屡敕皋。衽席难登常罪已，饥寒未免敢屯膏。
孤怀卓荦任斯文，笔振寒辉破俗氛。诗健别从新境辟，道高犹许后生闻。
三朝气蚤迎恩泽，万岁声长绕冕旒。请问汉家功第一，麒麟阁上识酂侯。
飞腾暮景投时艰，春晖已邈难追攀。白头祭拜尚朝服，爇香在几戚在颜。
传得希夷九卦图，归来不复梦荣途。野塘竟日无人到，读尽床头种树书。
满树斜阳鸟雀喧，傲霜残菊在篱根。只今秋水尚围屋，且喜渔舟直到门。
经年未问心如此，子谓我心愁在子。夜夜结风谁复知，从来相隔总相似。
滴残秋雨苔痕碧，灺尽春心烛焰红。回首流光如逝水，年华恨不与卿同。
辍步非关矜脚力，抚膺莫叹负心期。有缘再作烟霞会，荷斧先将蔓棘披。
斂卷惊嗟语幻咙，搔头危坐对明缸。梧桐细语秋传信，络纬长鸣月上窗。
身强只欠登山屐，老去何须负郭田。金石旧交半沦谢，新松嫩竹是忘年。
数间破屋洛城中，却有高名振古风。寄语纷纷美宅者，安居宁不愧卢仝。
医名犹得动侯王，为写全安墨有光。种德岂惟烧药劵，传家都是活人方。
漫与云根分宿雨，堪无片语答流年。秋山昨夜约新稿，黄叶题诗到雁边。
枕绘鸳鸯久与栖，新裁雾縠斗神鸡。与郎酣梦浑忘晓，鸡亦留连不肯啼。
上有鹰鹯下网罗，千重云水万重波。安之若命心无慊，知者其天尔奈何。
潭底乖龙唤不应，骄阳似欲败西成。虚堂永夜耿无睡，起听四郊车水声。
投绂归来万事轻，消磨未尽只风情。旧因莼菜求长假，新为杨枝作短行。
世在阖闾城下住，县壶都市岁年深。传宗况是孙思邈，家有神方直万金。
隔岁招邀短信频，越山吴水待游巡。暂将繁牍束高阁，漫把閒书销旅尘。
东鞭纵镝未云毕，青山围围载红日。云分电散无影迹，黄鸡示鸣已复出。
因访桃花到岑根，御林春色此平分。千株示数栽唐观，一幅犹堪画晋源。
赏心多与宦情违，三载来游一日归。树下杯行殊草草，水边人去更依依。
白薝卜花露滴滴，红苾刍草香濛濛。田地更无尘一点，是何人合住其中。
麝波兰艳涌温汤，白玉莲花吐异香。春雪怕融偎侍女，尚衣新进蹙金裳。
周公礼乐未要作，致身姚宋也不恶。向来两翁当国年，民间斗米才四钱。
两岸桃花齐欲笑，欢迎车上一诗翁。可怜无限胭脂好，染到仙山总不红。
三山银阙眇何许，怅望碧海波翻天。因君告我独往意，伎痒竦踊心茫然。
年登犹藉米船通，去岁那堪一大凶。人死多因饥后疫，秧焦争值北来风。
莫疑禅伯未知禅，莫笑仙翁不学仙。灵骨肯传黄蘖烬，真心自放赤松烟。
断壁苔花十里长，何年雄镇控西羌。金瓶舍利行人息，筑塔当从阿育王。
马鬣起封占鹤表，锦书赐邑得乌衣。须知千古芳魂在，漠漠孤云岭上飞。
城居未免嚣尘役，野处閒观德性初。究竟孰为清与浊，此心巡处即吾庐。
几年笑傲负缑云，一日重寻麋鹿群。归老慢贤疏太傅，不侯谁念李将军。
试灯风里报春回，日涉园林半未开。翠羽不鸣春夜短，晓烟和露滴苍苔。
西游万里已关天，采药名山亦宿缘。老柏干霄如许寿，幽花泣露为谁妍。
满斟蕉叶融春色，共指蟠桃祝寿期。后会相逢定何日，玉郎承诏入京时。
南湖经雨绿瀰漫，偏照诗人两眼寒。一笑鸥边时独速，吟魂飞不到愁端。
北阙同云掩晓霞，东风春雪满山家。琼章定少千人和，银树先开六出花。
百年执法归廷尉，四海何人怜楚囚。闻说右军曾远寄，蒲葵珠玉莫空投。
白头几度逢重九，方是今年种菊花。衰病自怜何处看，馨香聊向小园夸。
高秋八月归南楚，东门一壶聊出祖。路指凤凰山北云，衣沾鹦鹉洲边雨。
和风和雨点苔纹，漠漠残香静里闻。林下积来全似雪，岭头飞去半为云。
巡边将军在近邑，呼来飒飒従矛叉。戍兵久闲可小试，战鼓虽冻犹堪挝。
藏袖好书多便看，伏瓶生酒渐堪尝。谁能自缚无涯事，早办风漪百亩塘。
小县深依山水清，时听旧事话遗氓。万株松古张公种，独秀峰高苏子名。
推窗面面得凉多，陂泺风翻渴水荷。人语忽惊群鹜起，隔芦知是小船遇。
少时片片睇初明，多或纷纷数不成。北地佳人元独立，大堤游女本空城。
有时自赋归来篇，幅巾藜杖诗中仙。秦晋诸子因避世，种柳栽桃安足怜。
驺骑传呼出跨坊，簿书填委入充堂。谁教按部如何武，只许清樽对孟光。
七尺瑶琴笔一枝，金台相见鬓丝丝。十年两度沧桑后，零落江湖老画师。
佳时不负中秋约，双桂能同一夜谈。我亦兰陔奉馨膳，与君欢事喜相参。
一径寻村渡碧溪，山花红紫树高低。如今天下无鸣凤，说与春鸟自在啼。
许分句法何曾付，自笑芜辞敢浪传。两集不须求序引，秖将妙语冠陈编。
六月四日收夕雨，一弯初上划西清。冰纨小蹙添纹皱，青镜斜临上粉轻。
出门有碍将奚适，落日无涯尽是愁。百计不如归去好，累人暝色倚高楼。
停船又见润州城，此是淞滨第几程。风雨三更惊客梦，江头汽笛一声声。
春宵入席偶追陪，省署张灯共举杯。万户星辰花影静，九天闾阖漏声回。
丽泽同窗不一人，是时文物动簪绅。年来此话谁能问，老去知君我独亲。
逆旅逢亲意转迷，无家归去傍人栖。出门斜指芦帘内，说是同乡别驾妻。
新丰道上灞陵头，又送夫君去远游。借问柳枝有寄否，古今共有几多愁。
长恨诗人挽不来，东风无赖又帆开。城南城北佳山水，多少甘棠手自栽。
闰南烟雨迷青嶂，孤雌挟子飞天上。却忆羁雄不得归，两桨深笼镜波漾。
我亦云林学驾车，风流翻令业因加。为语山灵休见拒，从君还一转莲花。
滟澦滩头君莫行，瞿塘峡里不论程。龙吟小雨蜀天黑，等有明朝春水生。
春尽闲闲过落花，一回舞剑一吁嗟。常忧白日光阴促，每恨青天道路赊。
野菊开花清露湿，楼桑坠叶白烟笼。夕阳山下少人去，杖藜随意数飞鸿。
一自去年九月别，长觉天气似穷秋。不知今夜长江水，载何人去下江洲。
报道君乘六月潮，在齐端可比闻韶。探汤剧暑不易度，应喜南云瞻玉霄。
何处溪声响佩环，洗心堂下转潺湲。数株古柳枯临水，百亩丛篁翠倚山。
券贱官家币日轻，券高民失旧家生。靴中运指何年了，一度称提一度惊。
满船买了洞庭柑，雪色新裁白紵衫。唤得姬同一醉，春风相送过江南。
身在边头家万里，鸣咽悲笳壮心死。功成归取汉爵侯，战败没为边地鬼。
桂树扶疏挂晚晖，西风披拂渐希微。山无定翠云初起，院有残花蝶自飞。
昔日未知方外乐，暮年初信梦中忙。红虾青鲫紫芹脆，归去不辞来路长。
艳曲旋教皆可听，秋花虽种未能香。曾非恶少休防准，众寡而今不易当。
红蕖白羽汎空明，淅淅新凉六月生。咫尺沧洲千里隔，云飞水宿总关情。
只鹤扬州问故家，一尊后土吊琼花。人间惊破霓裳舞，天上徵回玉女车。
三天境象验人间，不在江湖不在山。大约颇同随报应，耳根清静道心闲。
我欲开笼纵汝飞，陇山虽远尚堪归。归时莫更多言语，浪说人间是与非。
堵墙看试三公府，反哺知干万乘君。赐告归宁来别我，亭臯木叶正纷纷。
小池清影静窥鱼，正值儿童洗砚初。墨汁三升凭唼喋，烟云一片任吹嘘。
当朝剑佩冠峨峨，趋营未免伤天和。古来隐者亦已多，洁身乱伦如彼何。
不是标形虚事持，释迦老子要人知。拈来放去非他物，运水搬柴事事宜。
暂拂尘襟思倍清，竹风山色乱泉声。安民功浅君恩重，又策羸蹄向古城。
落日无情最有情，遍催万树暮蝉鸣。听来咫尺无寻处，寻到旁边却不声。
长安五月霖雨多，六月更急如翻河。通宵到晚不得寐，茅屋欲破愁嵯峨。
屠罢长鲸波尚赤，战归骄马汗犹红。谁知春晚周郎老，更与东皇乞好风。
华雨台前倒法幢，海门浪裹钉枯椿。千古万古撼不动，碍塞泼天扬子江。
日出江空晓气柔，白筼风起渚烟收。夜来一饷三更雨，送尽飞花入海流。
渔钓未归深竹里，琴壶犹恋落花边。可中更践无人境，知是罗浮第几天。
但祝羲和留万转，长披黄袄到三竿。华山呼取坠驴客，共说当年行路难。
郡邑同寅祷旱乾，风霆来会雨千山。真成雨粟从天下，只在为云翻手间。
灵府宁容一物侵，此身只合老山林。何由挽得银河水，净洗群生忿欲心。
珠江桥下自由城，几度徜徉洗辱行。纵是澄波招手唤，摧心难断女儿声。
草阁一枝先破萼，村园数树已生苔。只今步屟堪乘兴，新酝还期待子开。
贯穿百代尝探古，吟咏千篇亦造微。珍重相知忽相访，醉和风雨夜深归。
占风漫道有耶无，螮蝀经天疋练铺。一阵剪红花落索，数竿摇绿竹单癯。
竹外登楼兴自豪，纷纷苍雪冷吟袍。浮云吹尽秋空阔，独鹤归来山月高。
禁方三十得龙宫，术胜巫彭德誉隆。如此丰神倍景仰，何时把臂话情衷。
幸自无形那有声，无端树子替渠鸣。斫尽老槐与枯柳，更看渠侬作麽生。
数家烟火新丰市，一望蒿莱戏水河。汉祖空怜功业在，而今与仲不争多。
几年栖旅寄西秦，不识花枝醉过春。短艇闲思五湖浪，羸蹄愁傍九衢尘。
纱巾草履竹疏衣，晚下香山蹋翠微。一路凉风十八里，卧乘篮舆睡中归。
偶寻古寺穿幽径，为爱春山坐夕晖。往岁游踪何处觅，溪边杨柳尚依依。
一枰楚汉阵分明，马走车飞俟隙乘。我更彻宵看结局，落花多处剔残灯。
自从顿悟了无生，动寂无非共佛行。人问正因无可表，扬眉之外更无能。
雪水迎风细作鳞，青青又是故园春。只知和鼎非凡子，岂料升盘有苦人。
身边无事乐虽乐，堂上有亲归未归。欲寄新文将远信，尚须勤苦到精微。
长安人家杂尘土，惊怪转庵能断取。知君诗眼留万古，不待四更看月吐。
匡章通国称不孝，夫子与游仍礼貌。虽然前圣亦有云，善与不善分恶好。
出乘舴艋为龟手，归卧蜗牛分曲身。已觉乌蟾不能活，阳熙早晚定回春。
关中屡弃百二险，历数浪指亿万期。君臣乃尔自贤圣，鲠论不复相瑕疵。
热官千骑岂不好，白日公庭愁督邮。饮水茹药善自爱，岁晚相期钓沧洲。
去如飞虻中如电，获若雨兽膏流渑。肉分麾下饱壮士，皮与公子留缣缯。
圣主銮舆事北巡，山川皆被宠光新。荣当扈跸叨清职，忝预丝纶愧昔人。
地炉借子画寒灰，已递新诗过越台。小瓮初香犹待熟，南枝正发未全开。
滔滔辨口似悬河，蛮语参军奈汝何。聊比寻僧过竹院，浮生半日付消磨。
日夜烟霞护翠微，相将猿鹤待忘机。青山莫道闲无主，自是闲人不肯归。
翠瓜碧李沈玉甃，赤梨葡萄寒露成。可怜先不异枝蔓，此物娟娟长远生。
十五年来一回首，鸿鹄低飞秃鹙后。裹饭谁闻桑户悲，挽歌自酹渊明酒。
已约宗雷同入社，且饶燕许自成家。傍人不必争残线，秃笔何因肯再花。
焚香书院最风流，莎草缘墙绿藓秋。近砌别穿浇药井，临街新起看山楼。
日对吏文潇洒在，天生官地保全难。明年我亦江湖去，尚祝同年乞钓竿。
崤山之阿渑之浒，行路萧条正艰阻。日落山空涧水哀，市门静闭防饥虎。
洞天丹药苦无资，坐隐闲争一著棋。龙脯剖完尘劫换，橘中全局正输时。
人言航河只一苇，咫尺犹须论万里。乃知世事不可期，指点舟人转船尾。
风灯有影随笼转，腊雪无声逐夜深。禅客钓翁徒自好，那知此际湛然心。
老大情怀随处乐，幽閒气味逐时添。平生长物不入室，一日百钱辄下帘。
阿蒙一去东吴赊，三日天风吹海槎。敢言摇橹遮关羽，却喜舌辨如田巴。
人海曾经更不群，孤车驮梦散如云。归来坐对湖山寂，一任残天劫火焚。
分朋尽屏牛僧孺，取女亲逢羊角哀。满眼莺花良不恶，春风吹上越王台。
保身容易保民难，首鼠终羞持两端。一夜江淮新棨戟，十年君国旧衣冠。
巍巍龙座耸丹墀，玉石黄金为殿基。势重权尊生死予，数黄论黑德威施。
澄波万顷冲融间，尘埃洗尽光阴闲。登临不倦谢太传，好与共寻窗外山。
气如轲也生於义，道似参乎任以仁。乾盖坤舆犹塞破，何难压倒玉嶙峋。
我心我愿放尘埃，何必微躯垒帝台。是夕曾窥未来境，狂潮欲拥暗波来。
中流荡漾翠绡舞，稳如龙骧万斛举。不是峰头十丈花，世间那得莲如许。
采尽芙蓉秋不知，水声流去少年时。西风吹醒江南梦，月色满船歌竹枝。
刀州城北剑山东，甲士屯云骑散风。旌旆遍张林岭动，豺狼驱尽塞垣空。
草堂何日傍云根，借问邻家两足尊。欲买渔舟系江树，先凭屐齿记苔痕。
学士借来船似屋，书生归去画成图。老夫一见何潇洒，凉雨满堤生绿蒲。
武皇无路及昆丘，青鸟西沈陇树秋。欲问生前躬祀日，几烦龙驾到泾州。
云封槐里黯平芜，无复鱼灯照玉凫。乐奏马惊犹奋鬣，鼎成龙去莫攀胡。
收尽云光夜见星，临波面面敞珠棂。眼中碧海无风浪，人卧乾坤一草亭。
可笑儿孙亦满眼，朝朝庭下立参差。谓言饱读诗书去，憔悴如翁亦好为。
三年日月但悽咽，太后哀怜召相见。中使催朝长信宫，六飞已上祈年殿。
梅魂不分春霪苦，荷怨难平晓露深。脉脉菱花别有意，青铜留照阅来今。
功名已写后世耳，身入人间图画看。叹息浮图满天下，犹疑怒发尚冲冠。
岩岩风采百工师，龙马精神海鹤姿。宫女犹传洞箫赋，都人今作衮衣诗。
一芽才动看承久，千蕊俱空断送轻。三万卷书总零落，匹如风雨未须惊。
长江直与青天北，老凤孤鸣越水西。每笑低头拜东野，白头今更不胜低。
老冉冉来情自短，事循循叙梦何长。果谁死作有名鬼，百世人犹奉瓣香。
杏花始开忽已落，桃李安能问今昨。独余杨柳故青青，乃似仍叔之子弱。
百尺揭兮帆席举，撇旋捎濆兮无险阻。傅说骑箕兮不可攀，留此舟兮横山。
迢迢有客泛孤舫，一苇凌空放双桨。俨如仙子御风行，烟雾中间互相访。
椒殿恩轻除阁画，鸡坊人老忆园梨。流莺唤醒樱桃梦，高座谈经香雨垂。
忧时每忆批鳞疏，惊代争传倚马才。不谓圣朝全盛日，亦令迁客渡江来。
蜡光高悬照纱空，花房夜捣红守宫。象口吹香毾覴暖，七星挂城闻漏板。
地形纤似一尘微，影落银蟾有万几。过去古愁从作缺，晚来边火霎成围。
风姿故陋难施粉，面目堪憎正类倛。惟有灵台亦裴度，到君明眼不能欺。
平芜几载翳云烟，一日重开便豁然。须信耕桑皆帝力，谩将翔泳祝尧年。
烟水平湖千顷碧，楼台佳木四时青。人瞻杳杳升天宅，客意峨峨望海亭。
江鼍吹浪江水急，雷师鞭鼓旌旗湿。黑风驾雨霹雳鸣，怒龙拿空半天立。
晚来无事理扁舟，唤起骚人漫浪愁。过眼飞鸿三两字，淡烟寒日荻花秋。
骑吏那愁千里远，牡丹各插一枝斜。细看文脊空多肉，不似青阳看九华。
诗题粤馆逢梅发，书就湘帆与雁违。左氏诸生今受易，看君绛帐已光辉。
不为软语混光尘，独把刚肠敌世纷。读史功夫头没膝，疾时风论齿穿龈。
山居卧病苦炎氛，诸君过我何殷勤。临江冒暑呼船渡，冲破山前如火云。
赤子谁能捋虎须，溪山好处飏轻裾。头颅久觉非侯相，颜面从教与世疏。
一丛暗澹将何比，浅碧笼裙衬紫巾。除却微之见应爱，人间少有别花人。
疑是函关逢老子，岿然鲁国有灵光。阴功更说燕山桂，留与时人作义方。
东西相望两湖桥，来往无时一画桡。买酒每寻村市步，煮蔬时就野僧寮。
春明往事注春灯，春老池塘波不兴。只说伤春难久坐，春风著我冷于冰。
北来山水登临倦，南去音书感慨并。何日吴淞江上住，两蓑烟雨钓舟横。
断镞遗鎗不可求，西风古意满原头。孙刘数子如春梦，王谢千年有旧游。
魏侯每过段干木，杜老固知元紫芝。欲引微词常缀缉，苦心抽尽不成丝。
谢傅功成德望全，鸾台初下正萧然。抟风乍息三千里，感旧重怀四十年。
幽事独怜西涧草，清狂不种北山薇。只应李愿归盘谷，人物于今一笑稀。
画堂前后寂无人，逼近丰容看个真。那料窗中先着眼，却逢帘底乍回身。
楼上却来楼下待，晚窗春尽断回肠。愁人有说嫌人问，泪洒新诗埽墨香。
闻今自草延英奏，合下人推长者风。燕麦兔葵初乱眼，欲将修翼问归鸿。
羡君黄发初倾盖，矜我迷津数赠诗。听话朱陵仙府事，慨然清啸一伸眉。
每三句话赅天下，不七尺躯轻万夫。惜墨如金金似水，我行我素我罗孚。
中原十载拜祠堂，不及西湖山更苍。大汉天声垂断绝，万方兵气此潜藏。
公私蛙合笙歌里，客主山张图画中。作意后游仍独醉，西湖莫忘还来翁。
三雄未辨谁朱紫，祇有群狙聊作使。卧龙偃蹇正躬耕，一饱但知藜藿美。
达邦大道两迢迢，金辔玲珑匹马骄。腰褭嘶风蹄蹀躞，骧腾掣电尾萧骚。
星闱几罢日薰衣，万里题封换使麾。都外鸱夷催軷酒，塞南杨柳望春旗。
昔年道经车辋谷，直上七里盐南坡。今年行役复到此，方春流汗如翻波。
要令万顷窥黄宪，不把千畦付曲生。坐使胜游还旧观，追随那得胜公荣。
过去生中一念差，强扶衰朽践清华。出灵芝殿浑忘却，入大槐宫岂梦耶。
雪缟长空纻带翻，数知冬意未阑残。岁功告瑞须三白，客子凭高耐一寒。
天外明河翻玉浪，楼西凉月涌金盆。香销甲乙床前帐，宫锁玲珑闭殿门。
桑柘悠悠水蘸堤，晚风晴景不妨犁。高机犹织卧蚕子，下坂饥逢饷饁妻。
川媚山辉宝气钟，尊尧而后几儒宗。往来但指龙津说，不道人中自有龙。
商山黄绮信清流，自合相从鹤禁游。邺架烂观三万轴，庄椿行老八千秋。
尘外江村野老家，穷年兀兀笑盘蜗。素琴横膝一尊酒，纱帽笼头七椀茶。
阻傍严公住浣花，喜从秦地见高牙。致君前去心逾赤，抚俗归来发未华。
入网青鲨化虎难，皮留饰器味登盘。鼠肠鱼翅均珍错，借箸同筹补食单。
千林摇落见孤芳，色映青松破嫩黄。玉露凄凉三迳晚，金英芬馥几丛香。
素娥新换紫霓裳，十二珠帘尽放光。骨节非关金佩响，花枝翻借玉肌香。
晓来烟霭与风尘，面目参差未是真。中宵沆瀣一濯洗，突兀了观清净身。
昨梦君归五岭西，今朝税驾似栖栖。一书艰报空鱼腹，三载乖离信马蹄。
举国无人分智囊，满川龙血战玄黄。百年驯致文明地，一日尽为荆棘场。
绿槐分影到堂东，人物犹存相国风。胜日有期开寿燕，沙溪春酒一尊同。
爱君买园中桥北，堂压崖端跨空碧。满川桃李皆目前，近水远山一朝得。
天涯秋晚见孤芳，华发萧骚易感伤。对酒未尝忘北海，因诗惟恐瘦东阳。
范蠡功成便五湖，鸱夷未了复陶朱。争如终老严陵钓，千古清名一事无。
夙许孤寒陪暖席，不将光焰买烘堂。风饕雪虐天昏黑，独占山家一脉阳。
文章落落无馀子，成败纷纷看小儿。收拾雄心消尽恨，一邱一壑且哦诗。
侍从甘泉与未央，移舟偏要近垂杨。樱桃未绽梅花老，折得柔条百尺长。
心猿已伏都无念，海鸟相逢自不惊。送别秋郊岂成恨，白云青嶂是归程。
鸟声破梦唤客起，还觅朝餐出北门。行过浓荫增凉意，错认苔斑作雨痕。
半生板荡留重忆，十载风云带笑看。料得故人情泄泄，再尝椰汁叙甜酸。
飞腾岂必冈千仞，饮啄聊应水一匏。若遣丘园随野性，未论东郭更西郊。
采蘋堪赋月斋诗，稚子谈经已大奇。翁但绿阴啼鸟下，敷床眠到日西时。
渺渺三津绕帝川，川连红雾雾连天。玉灵仙母时游息，侍卫森罗日月軿。
云起但觉衣裳润，泉响暗传空寂旨。山花绮丽如妖姬，怪石怒立如突豕。
收尽城南散腊声，酿春酣雨泥经行。了知虩虩天威大，颇意环环物趣生。
冰心近日寒如水，文思今朝涌似泉。穷后吟诗工必甚，可能投暇惠佳篇。
药炉茶鼎随时过，春韭秋菘次第甘。莫放阶前流水出，问津恐有渔郎探。
丹楹崛起拂云端，平步危梯入广寒。脱屣伫当腾鹤驭，飞凫终拟附鹏抟。
卖花担上买秋光，分贮冰壶沁晓凉。滴取露珠供砚水，笔头已觉带天香。
榴花映叶未全开，板影沉沉雨势来。小院地偏人不到，满庭鸟迹印苍苔。
酒星天上光长在，诗句人间世共传。笑逐群公呼月饮，风流谁复继前贤。
每忆瑶琴翻雅调，谩充骚佩慰高怀。同心托契应非浅，细看流年雨露栽。
桃花流水春开瓮，细雨斜风客到门。偏具隐心无隐迹，只将种果种仙根。
远邀车马出郊东，高阁登临四顾雄。雨饱共欣秧稻绿，酒酣尤爱荔枝红。
后夜池心生素月，春天树色起悲风。吾知世代相看尽，谁悟浮生似影公。
土膏已遽宜农事，彩胜何妨映酒杯。幻作冰壶天一噱，梦回品物各春台。
少年意气十分强，河广期凭一苇航。老去结庐渔舍畔，笑看凫雁往来忙。
桑椹垂红似荔支，荻芽如臂与人齐。夜来水落知深浅，看取芭蕉五尺泥。
吏议推穷旧话言，畏途迢递冒风澜。两词罢对文移绝，一室常眠枕席寒。
茅斋竟日少淹留，好事偏能载酒游。杞梓荆南逢此客，琳琅湘北似清秋。
诸生重道元推鲁，博士专经共羡秦。独坐寒毡对清昼，身閒且莫厌官贫。
青山不用白云朝，白云不用青山管。云常在山山在云，青山自闲云自缓。
昔闻达奚走奔马，曾说此儿还此父。吾曹岂是驰驱才，自合儒官守文簿。
黎城酒贵如金汁，解尽寒衣方一吸。狱曹参军到骨穷，簿书吻燥何由湿。
彻功有时难久全，物生岂有金石坚。煎汤沸腾在眼前，可得意气长矜权。
谁知别易会应难，目断青鸾信渺漫。情似蓝桥桥下水，年来流恨几时乾。
槁梧策策晚风秋，始觉天边雨意休。扫尽阴霾共一醉，豁开空阔慰双眸。
我生不顾四壁空，千金买笑醉春风。半夜酒红潮玉颊，亭亭秋水影芙蓉。
晓入云堂已起单，病留法喜太无端。当涂月拟中秋见，建邺水仍江上寒。
胡瓶落膊紫薄汗，碎叶城西秋月团。明敕星驰封宝剑，辞君一夜取楼兰。
一更船泊郓州城，城外巡军夜柝鸣。如此月圆如此客，犹能把酒到天明。
虚名三纪玷王朝，晚岁刚肠万虑销。笃学自依袁伯业，醒狂谁比盖宽饶。
领略风光诗卷里，消磨腰脚战声中。众生苦厄何由度，多愧文殊省病翁。
季父英名上玉津，瞿昙抱送石麒麟。龙文宝册传青琐，凤阁鸾坡近紫宸。
地势东南一概倾，水流何日得安平。天津更在急流处，无限高深并此声。
险绝无双是乳滩，舟如滚石下高山。画楼正倚黄昏雨，岂识江间行路难。
征衣犹带去年尘，入眼溪山似故人。社燕秋鸿应共笑，是翁如我往来频。
一朝风雨透疏枝，三百年来志未期。血上眉头凝赤月，路歧足下勒冥碑。
君与我同庚子生，连年忧患亦纵横。天高休说不可问，心下直须深自明。
古学陵夷失本原，读书万卷误元元。从今相勉躬行处，土庶人章数十言。
春近能余几许寒，雪花才落便销残。青松梢上兰根下，犹得三朝两日看。
青豆相思意偶通，开时疑说并头红。无端赚杀林和靖，三十六双一梦中。
瀛州三月雪中行，千里寒风到济宁。道上女郎斜插柳，始知今日是清明。
放鹤亭边问隐沦，寒梅不似去时春。孤山三尺残碑在，犹是西湖旧主人。
眼中骨肉忘羁客，梦里梅花满故林。万劫等随流水逝，籍咸惟共酒盈斟。
孤影苍颜望渺茫，十年桥洞太悲凉。纵然黯淡无天日，笔吐光芒万丈长。
洪都通守词华溢，汉殿文章元第一。万卷落落蟠胸中，三江衮衮悬吟笔。
沙边朝服遥致祷，浇酒未竟天回风。一帆百里至还作，不徐不疾来雍容。
丈夫不作谋身外，巧匠那能袖手看。月白风清雪堂梦，银波万顷卧龙寒。
十年曾宿焦山寺，浪急天寒少客行。明日片帆仍远道，一时双眼复孤城。
两人之事两心知，且借新风废古规。地尽黄泥仍打扫，家无红烛暂权宜。
湓城今日似高唐，绵驹一变曲洋洋。他日欲誇稽古力，定因门下有何汤。
乌飞兔走两悠悠，世事惊心易白头。月影空馀圆缺恨，人心不尽古今愁。
凤雏共识文明瑞，乔梓谁非世用材。归去省亲思报国，拜恩还拟上蓬莱。
月入空罍人自耻，尘蒙西榻客元稀。穷荒石纽那生禹，料得当时殛鲧归。
轩辕台畔雪霜寒，阴碛茫茫万里宽。梦绕卢龙明月易，书随鸿雁朔风难。
官高职重冰则多，日永冰消难更得。唯公扫室施枕簟，迎凉自感东方客。
粉捏孩儿活逼真，象生果子更时新。输赢一掷浑闲事，空手入城羞杀人。
暮染朝薰争出巧，融霞浥露总含馨。帽檐笑把朱英插，香夺南枝更有名。
颜鬓蹉跎愁览镜，江山重复怯登楼。平生事业诗千首，残稿从教处处留。
去年家酿不须沽，秫米今年绝市无。雪没前山薇蕨尽，谁怜无语独携锄。
百年心事终怀土，一日身谋且望晴。休入忠州争米市，暝鸦同宿垫江城。
洛社绘图惭九老，汉庭绵蕝付诸生。绣衣御史烦推毂，我有蓑衣永不更。
一别台山四十年，石桥风景尚依然。慈颜不见身空老，感恨多如涧底泉。
塞臆英多杜口宣，清歌难唤奈何天。古人不见閒邀月，置我无从小学仙。
草草携家去踏青，旧阡新冢纸钱轻。触怀易作中年恶，羡杀儿童笑语声。
村居只是旧衣冠，北墅南园熟往还。雨外泥深牛过觫，花边风暖鸟开半。
山色江光带近郊，道旁杨柳舞寒条。半生九日黄花酒，多在西风白下桥。
晴澜金色漾琉璃，日落春风拍岸时。鸥鸟不惊人去远，掖垣南下树参差。
天风缥缈约飞泉，千尺晴红拂紫烟。遥见树木车暂息，高蟠潸石与盘桓。
襄阳刘子谪仙俦，挥斥尘寰却寓游。醉眼芒羊天地窄，吟魂凄荡鬼神愁。
冲泥杜甫吟愁雨，落帽参军醉倚风。云水无缘双放舸，蒹葭何意独鸣鸿。
南浦新声喜雨篇，不须艳曲唱婵娟。惠连池草偕灵运，杜甫檐花对郑虔。
濒行为公纪勋绩，自惭枵腹深悚惕。惟祝对扬承恩浓，黄堂晋秩宠三锡。
滚滚黄尘掣电过，万车毂击复竿摩。白藤轿子葱灵闭，尚有人歌踏踏歌。
政声无翼到天上，玉皇诏君登庙廊。郎星卿月小借路，金华玉堂即高步。
画帘朱箔燕为家，青草门庭只产蛙。一树樱桃红半落，园丁愁杀雨如麻。
老怯京麈化素衣，无端抛掷钓鱼矶。碧云又见日将暮，芳草不知人念归。
吾乡犹自哂吾徒，易道东来话得无。幸有蔡邕过爨下，独怜贾岛作原夫。
瑶天珠宿感年华，仙算难延怨帝车。休唱人间可哀曲，绛河吹泪湿昙花。
连朝风雨滞行程，曲径回廊趁晚晴。谁谓娑婆春信远，梅花香带木鱼声。
骢马霜台好使君，碧罗衫色透春云。帘垂绶带虾须细，烛剪金钗燕尾分。
雪晓万家沾廪玉，月宵九陌涌灯山。升平此德将谁报，一炷晨香斗柄间。
古渡无人鸟迹多，眼前历历旧山河。片帆不是秋风客，谁向中流发棹歌。
秋萤一点雨中飞，独立黄昏思所知。三岛路遥身汩没，九天风急羽差池。
租田已旱仍遭水，饱饭明年岁月长。未见桂花先一笑，满山金粟拟为粮。
小雨前宵先泼火，委春明日又吹灰。须知胜集人间少，惆怅金羁容易回。
衲子定回花绕屋，故人别后草生墀。相知不似相忘好，谁说庄周与惠施。
太丘道广固难周，自有良朋结胜游。莫使弹琴防性气，只堪寻竹占清幽。
无酒陶公原自可，空囊杜老亦羞观。金戈铁马人间世，未许诗人据一鞍。
我舟犹在极目涯，乃坐其艇与之往。烹鱼一开慈颜驩，胶舟旋亦辞涸滩。
毳暮韦毡敢晏眠，朔风吹雪雁连天。能开强弩东西射，惯蹶名王左右贤。
泫然疑有蛟龙吐，断处人言霹雳焦。材大古来无适用，不须郁郁慕山苗。
暂遮楼日霞光透，半掩歌唇宝靥圆。一曲睿调精比兴，好将金石奉雕镌。
柳叶园花处处新，洛阳桃李应芳春。妾向双流窥石镜，君住三川守玉人。
高低禾颖芃芃秀，垅亩风回细细香。自尔屡丰应课最，西成先可贺仓箱。
岭表他年须领略，桂阳秋月忆高眠。大臣去就嫌疑绝，还似嘉谟赞九天。
王令风流希谢傅，子云词赋敌相如。琼枝不见萧斋晚，蕙草烟微度绮疏。
莫道文章为众嫉，只应轻薄是身雠。不缘魂寄孤山下，此地堪名鹦鹉洲。
根盘巨石四时青，陌上香泥岂敢侵。不但咏夸奇异迹，也须珍重岁寒心。
手扶日月补圜穹，锡第庸旌再造功。乐奏钧天迎骑拥，诗歌湛露晏堂丰。
入竹叶间添茗供，点梅梢上献诗材。个般清绝今谁有，未必南湖此日开。
春入侯家春事深，日长庭院又沉沉。客中不耐如丝雨，搅起思家寸寸心。
书来谀奖乃过望，曲高不和难宽责。惜哉俗累未能祛，此心终以形为役。
凄霜满天芳草杀，山路崎岖平路滑。金楼一掷徐妃尸，铁甲西南走貂豽。
乘凉出郭命巾车，宴客西池脍有鱼。阁倚浮丘深凿翠，觞行流水曲通渠。
春衫罗薄依松静，秋舫镫明隔水分。拈笔刻厓记游迹，下山归径入斜曛。
龙墀奏绩衣冠拥，凤敕推封雨露颁。天子圣明先纳谏，济时勋业趁朱颜。
莫叹明朝又一春，相看堪共贵兹身。悠悠寰宇同今夜，膝下传杯有几人。
胸次偪塞良未宽，日夜矫首须君还。运斤成风君不难，不使世人漫鼻端。
赤肉团边用得亲，主宾有理各难伸。两个驼子相逢著，世上如今无直人。
日趋官府旧学荒，已分清流将绝齿。前时辄辱授此编，如以咸韶震聋耳。
楚树吴云隔风尘，相思两地各伤神。悠悠岁月多华发，历历江山少故人。
十年烽火青山在，三月春愁白发稀。武胜由来天下险，关门不掩乱云飞。
何时摆脱风尘累，茗坐看云一事无。当道豺狼作狞笑，骄人雉兔走寒芜。
琳琅触目聚潜郎，假日相携入酒乡。小凭笋舆穿野径，却寻萧寺涉修廊。
静眠铃合闻羌笛，闲酌松醪引越瓯。别后几回空有恨，叶飞蝉噪动离愁。
彩制乍惊增昔构，佳名还喜契台躔。故知异日思贵爱，争指新堂说二贤。
洗雨梳风玉作肌，温泉初试太真妃。莫惊雾帐人方睡，怕作风轩雪又飞。
拙直从知慕古风，吾衰不复梦周公。心如葵叶虽终日，身逐溪流且向东。
未除鳌愤龙愁气，曾伍麖头鼠目官。雷雨文章惊世易，云霄毛羽置身难。
驰驱本为中原用，尝享能令异域尊。我欲比君周子隐，诛彤聊足慰忠魂。
回头遥念荡中群，把酒欣论坐上文。臭味聊将比兄弟，大冯君与小冯君。
夏禾已熟不到口，秋禾尚弱更何有。男啼妇哭向田中，不望苍天望父母。
潼川昔迎公西来，益昌今送公北回。常平使者岂公志，远地久淹经济才。
古寺云烟终日合，长松风雨半空悬。谢公未了登临兴，故向禅房借榻眠。
笑渠穷极未工诗，闭户长吟发浩噫。世味尽尝欠一死，人情如此每三思。
前后同称三李杜，阳城厉俗志翘然。丹心座上惭王昱，青眼尘中识郑玄。
柯山老人九十余，乱发不栉瘦如枯。百穿千结一布裤，得酒一吸辄倒壶。
汉兵大呼一当百，虏骑相看哭且愁。教战虽令赴汤火，终知上将先伐谋。
达者端居东海边，重楼高榻卧风烟。想应草木扶疏下，和得渊明孟夏篇。
号呼从者久嗔骂，老僧下床揉两目。问知官吏冒夜来，扫床延客卧华屋。
千里嘉陵江水色，含烟带月碧于蓝。今朝相送东流后，犹自驱车更向南。
忆共开涂通筚路，傥留填海看桑田。挂瓢池畔孤吟处，回首觚棱二十年。
遂求元老得青社，其人廊庙之宗工。往年镇抚有异绩，大旆再遣来于东。
小人倾盖已蒙润，遗我珠玑不论斛。使我意夕搜枯肠，鱼目非珍何敢复。
光侵酒面寒无力，清入诗豪健有神。坐客何须辞醉倒，相君应不惜车茵。
三年文会许追随，和遍南朝杂体诗。未把彩毫还郭璞，乞留残锦与丘迟。
处处社时茅屋雨，年年春后楝花风。人间不是无栖处，要认当年旧媪翁。
误有声名只自惭，烦君跋马过茅檐。已知原宪贫非病，更许庄周知养恬。
宫城团回凛严光，白天碎碎堕琼芳。挝钟高饮千日酒，却天凝寒作君寿。
河中二月好踏青，且莫临风叹客程。溪畔数枝红杏浅，墙头半点小桃明。
洞门閒倚白云开，洞里残碑半绿苔。奇绝自然超识界，渺茫何处有蓬莱。
人间端欲挥银笔，天上俄闻记玉楼。山北山南何处问，翩翩丹旐舞残秋。
数行屋蚁下庭芜，墙角扶留绿映裾。正是满楼山雨过，夕阳惟好鹁鸠呼。
丹穴巢空骞瑞翼，渥洼波涨奋霜蹄。堂堂风骨端如岳，凛凛神姿秀入奎。
池面薙苔连土气，松头爇酒带花燃。兴阑纤月沿归艇，正值陶公醉欲眠。
社酒真如粥面浓，朱颜顷刻换衰容。霜轻已觉树摇落，云起始知山叠重。
音书断绝家何在，踪迹飘零水共流。此地经过多少事，今年不似昔年游。
青楼翠幕舞纤腰，金屋银屏贮阿娇。二十年前豪侠客，相逢犹是说前朝。
长风忽落青林端，风声汹若江声寒。太阴盘礴乱天序，推书扑笔成长叹。
京洛先生三尺坟，阴风惨惨土和云。从来有感君皆哭，今日无君谁哭君。
残民已有生成望，委巷初闻笑语声。愧我西来无寸补，载歌周雅颂皇明。
登阁涛飞沧海雪，挥毫霞起赤城天。飘零赋客频收召，行见甘泉侍从年。
小槛明窗曾不住，闲花芳草遣谁栽。但须匹马寻幽胜，携取清樽到处开。
红树萧萧阁半开，上皇曾幸此宫来。至今风俗骊山下，村笛犹吹阿滥堆。
为有风流贺季真，道斋从此往来频。锦囊牙轴诗千卷，金橘银鱼酒一巡。
读临危坐抛青史，吟绕幽庭蹑缘苔。欲琢一联聊报谢，志疏词拙自先咍。
文章工巧谋愈疏，颜鬓衰迟进无策。系身五斗尔自为，何用中宵空叹息。
战马向年荒此垒，羁鸿今夜宿何洲。扁舟直下寒江口，不见甘王卷雪楼。
仰观北斗书王正，合起东山付国权。天佑斯文知有在，称觞还咏福如川。
乘驿归来气未停，江头还又送君行。少年鞍马峥嵘路，暮岁笙歌富贵程。
小别剧胜千日忆，此游应抵十年欢。春江佳句劳频拾，乘醉吾思借羽翰。
明辟再造光像教，重译贡职歌鱼丽。物成有毁本天数，王纲堕地法难随。
梅侵腊雪香犹敛，诗得春风韵更和。守岁不妨吟到晓，锦笺椒颂共谁哦。
君爱山间十八公，俨然风操出樊笼。四时已占青青色，更有松黄胜万红。
凤皇台边客帆卸，遥忆维舟九龙夜。欲知别后相思深，茫茫江海愁人心。
珠帘何处觅三生，寂寞司勋薄幸名。惟有春风惜杨柳，年年吹绿到芜城。
耕桑本是闲居事，学得耕桑事转多。失晒麦丛忧出蝶，迟缫蚕茧怕生蛾。
一谷桫萝过雨凉，满坡黄犊嚼残阳。喜看峰影同吾瘦，相对嶙峋立莽苍。
飞轩凭望俯丹梯，星雨囊风暝夕曦。翠阜天遥云待簇，绀园花老树低枝。
金华后山俨在目，非子谁复钩其深。掩郑炷香三叹息，向来望若空潜心。
茅竹无钱结翠霞，归来栖止梵王家。夜窗听雨翻书叶，晓研凌霜注井花。
万家九陌车尘中，丹甍碧瓦真人宫。回廓小院略具体，清风爽气无能同。
时入三秋气已清，节临七夕露初零。如何老子临风坐，也望天河牛女星。
亭馆虽芜胜势存，病襟犹足涤冥昏。晚凉天气秋风入，雨霁园林伏暑奔。
暑往寒来春复秋，夕阳西去水东流。茫茫宇宙人无数，那个亲曾到地头。
云蓊蔚兮山之巅，瞻岳灵兮望青天。崭岩崷崒兮磅礴无垠，龙从律师勃兮宁一以为仁。
看来扰扰总何谋，且把行藏用酒酬。篱菊趁阴移别迳，江枫向晚落行舟。
天上房星不下来，连山刍粟饱驽骀。龙姿逸驾飞腾尽，赖尔毫端力拘回。
紫霄峰下有禅林，瓦结青瑶地布金。闻道灵溪才咫尺，携筇不觉后山深。
云占三素仪金凤，冻破重阴出土牛。祥序屡逢矜盛事，咏歌何限起沧洲。
喷岚堆黛塞寒碧，窗前古雪如白石。临岐约我来不来，若来须拨红霞觅。
黎水安知非涧瀍，龟书曾忆赐当年。金龙绿野春花好，纯正两生时放船。
频年两浙阅兵戈，黄甘陆吉不相过。此时共食此佳果，胡不取醉花前歌。
二物缓急岂常获，捕刺徒尔操蛮刀。旧藏已赠蔡夫子，报君松管何萧骚。
青云年少欢娱地，脆弦繁筦东风里。金狨醉倚玉骢骄，归去画桥临绿水。
一人湖上跨长耳，漫劳矰缴窥冥鸿。都巡岁远失姓氏，无乃亦是千夫雄。
平生未信简斋诗，一见韩君更不疑。六月掀篷问溪雪，眼明开遍两三枝。
韦布岂无堪将相，庙堂未易贱蒿莱。上书欲谒平间去，光范门前肯自媒。
岂知半被狸奴食，宁免私为鹤户烹。不杀自然能不放，却将实祸博虚声。
但因气密致心醉，莫缘貌柔诬骨刚。明朝一帆东下沧，先愁冻海欺薄裳。
凫绎州山绣画开，东方重镇仗卿才。过家喜气随行盖，入境欢讴接贺杯。
不管先生巾欲摧，雨中艇子便撑开。青山隔岸迎人去，白鹭冲烟送酒来。
名山终是欠徘徊，小队轻车决意来。他日相思无觅处，殷勤先赠岭头梅。
监官州牧趣修围，里正喧呼急报饥。店舍无烟鸡犬静，山村桃李已空枝。
保宁之军愤苛取，大夫回回军吏苦。公来约束仗忠信，健儿三千胆如鼠。
日日高明疑后夜，年年潇洒觉先秋。不知今古登临客，消却尘怀几斛愁。
神龟大蔡昂头际，泽雉名翚矫翼初。戏问庭前双古柏，阅人无算我谁如。
顺昌闻道有刘锜，赤手空弮半壁支。即墨田单为守将，睢阳南八是男儿。
淮阴市笑韩信怯，广武台令阮籍伤。折槛惊闻从龙比，携瑟更拟寻师襄。
搔首高楼欲问天，乘鸾亲到玉皇前。人间总是无情物，化作鸳鸯已可怜。
次山风味唤仍回，老文犹未磨苍崖。收拾明珠百馀斛，寒光入夜阖复开。
蜀琴初奏双鸳鸯，冘竹和鸣双凤凰。夜阑酒散不上马，紫荆月堕西家墙。
田中黍稷随时艺，雨后桑麻绕舍栽。此日逢人休问语，生涯闻已半蒿莱。
悠悠落日牛羊下，策策空林倦鸟还。唯有丹心依旧在，浮云望断海中山。
飞花点点落轻裾，一树寒梅伴影孤。夜与老僧依佛火，午随清磬入山厨。
人间宰相真如梦，天上群仙讵可阶。事业镂冰何所有，之乎者也矣焉哉。
只今何处无黄菊，醉着茅茨有几人。贤妇稍能知此意，杀鸡为黍莫辞贫。
湖山剩有诗神助，事业宁须官鬼催。知道此纶未施用，出屯行矣扫云雷。
翻腾浩荡中竽籁，探取零星尽肝鬲。千秋巨制若林立，径弗相违貌无窃。
初闻相失在仪真，怨水愁风且莫论。道是使星还是客，教君难辨斗间人。
白发情多犹可染，骖鸾兴尽郤乘鲲。上界纷纷足官府，也容河鼓过天孙。
微月就没银河烂，城乌哑哑夜将半。忧愁不寐揽衣起，仰看明星坐待旦。
气羸曲节宜少缓，体软舞态当益妍。人生行乐不可后，幸及华月秋娟娟。
绿阴门巷何迢迢，日午檐头苍雪飘。手谈偶笑橘中叟，不是机心犹未消。
谢娘休漫逞风姿，未必娉婷胜柳枝。闻道只因嘲落絮，何曾得似杜红儿。
荒谯漠漠带郊坰，晚色浮空鼓角晴。西望青山明落日，北风吹雪满江城。
春到穷檐分外和，典衣日日饮无何。未陪蜡屐寻幽栾，已觉诗囊得句多。
著我此间忘岁历，劳人心事半江湖。盘冈十八矜腰脚，尚许回车觅坦途。
直到劫空明自己，不无不堕超生死。夜船载月钓沧浪，清白传家只如此。
芳辰美景最难兼，桃李春风桂子蟾。百卉并生吾道泰，嘉祥敢恃我师谦。
珠履风流忆富春，三千鹓鹭让精神。诗工凿破清求妙，道论研通白见真。
春雷隐隐应灵鼍，纛下西挥指日戈。勒石计时临瀚海，洗兵先自挽银河。
草萤有耀终非火，荷露虽团岂是珠。不取燔柴兼照乘，可怜光彩亦何殊。
卫霍倘能恢土疆，渊云当为勒碑碣。时有卫霍无渊云，于汉往往未为缺。
灵源独耀脱根尘，岂论空身与色身。若论有无宁见法，须知开悟不因人。
载歌载舞未为央，留之十日未为长。畅然草木尚有感，满眼故旧情何当。
群怨兴观思故训，风云月露尽诗材。莫将绮语争哀艳，应识西昆是别裁。
词仙老去尚风华，酒阵香围兴倍加。不是嬉嬉子颠倒，海棠何以压梨花。
谁筑湖堤种柳条，行春路截九松腰。直看西日当三竺，平接南山第五桥。
军门频纳受降书，一剑横行万里馀。汉祖谩夸娄敬策，却将公主嫁单于。
入云鼓角军城壮，照野星河客枕凉。揽袂起来瞻曲阜，楷林高处有虹光。
焚馀偶议续南园，雄直风标越峤尊。廿载诗盟心印在，峨峨一脉国魂存。
艰危自试皇穹察，疾苦难忘谠论伸。晚识长生有灵药，安心闲与海鸥亲。
青门远忆中人产，白首闲看太史书。城下秋江寒见底，宾筵莫讶食无鱼。
嫩绿摇漪红藕香，雨膏烟腻午供凉。西湖到眼真西子，莫信温柔别有乡。
苦思自谓百无益，所受难忘七不堪。作茧未成功费久，再眠孤负一春蚕。
一缺不完非折剑，至刚无屈是精金。男儿三十年方壮，何必尊前泪满襟。
拚将赤手歼胡祚，取出丹心照皖城。今日纪功多制像，似应金铸首先生。
何蕃独重阳司业，严武深怜杜拾遗。怀宝山林当一出，平津正在礼贤时。
万里休论野鹤心，东来聊复写幽襟。山中故旧苍松老，柳外人家画阁深。
海山入梦方东去，风雨留人得暂陪。若说峨眉眼前是，故乡何处不堪回。
心未曾求过分事，身常少有不安时。此心除自谋身外，更问其馀尽不知。
湖水无波亦蹴天，君山蟠结独岿然。未须吊古怀骚客，聊复凭虚揖吕仙。
新赐文舟泛碧澜，扣舷容与得奇观。菱炜簇簇团花锦，荷盖亭亭翠玉盘。
雄峰峻峙焕朱明，元圣清虚此耀真。地静无心间日月，山高举首近星辰。
喜接高谈若饮冰，风骚清兴坐来增。重寻伐木君何厚，欲赋骊驹我未能。
不应室迩嗟人远，时上风烟慰衰晚。怳如坐我天姥傍，长啸付杯揖云巘。
词源远远蜀江流，风韵琅琅舜庙球。拟策进归中御府，文章传过带方州。
故交相与归函骨，弟子谁来会涅槃。犹喜喝衣无一物，洞开方丈与人看。
花却馀寒红尚瘦，柳融初日黛犹轻。一年春事才如许，又作明朝祓禊行。
情天人海两难逃，对酒当歌问老曹。万古诗魂呼不起，灵均唱罢更无骚。
此夕真成鹤讶年，阶下平铺盈尺雪。当窗老树剩丫杈，著雪更形势奇拙。
蝶化不知何宇宙，蜗争难到好林泉。令人长羡崆峒叟，万壑松风打昼眠。
诘朝海色连屏风，初阳灿烂金芙蓉。白云散尽五峰出，一朵芙蓉为一峰。
九顿首拜三叹息，什袭藏之愿无斁。日引月长馀几何，神夺鬼偷疑暗掷。
百战健儿花刺身，雕龙缬锦青作鳞。蛇子锁甲蛛网结，甘作中年无事人。
南宫作赋羞雷同，坐见瓦釜欺玲珑。老驓回立雌群雄，大花晚折王众业。
渚宫人去烟俱冷，巫峡才多雪不如。俱道大夫饶赋咏，莫因天远废双鱼。
嫩黄稼卧衡从亩，老翠柳拖长短亭。一晌西风醒睡眼，端如痛饮读骚经。
远瀑峰高近可闻，崭崭湖上有林君。诗怀欲静忘清浊，世眼无明及泯棼。
山寺方同祭祀斋，忽惊茧纸一诗开。从今傥使亲余论，愿戒譍门许数来。
乡心蜀国闻鹃语，时态瞿塘看峡流。弟且还家报兄好，归期定不过明秋。
溪边物色堪图画，林畔鸾声似管弦。独有离人开泪眼，强凭杯酒亦潸然。
九华峥嵘占南陆，莲花擢本山半腹。翠屏横截万里天，瀑水落深千丈玉。
赞公夜宿诗仍作，巽老堂成记许求。回首万缘俱一梦，故应此物未沉浮。
早识纤儿为祸种，耻依当局作盟兄。而今俯顺全民意，帅印高悬细柳营。
客怀到此何由壮，酒兴于人自觉饶。早起梳头对明镜，不愁双鬓雪飘飘。
鸳鸯侍阙自分明，蝴蝶过墙暗送迎。缟袂翩跹人宛在，一帘花影画难成。
更烧残烛坐虚筵，起视明星在远天。客夜杯盘随俗举，城春花柳向谁妍。
期门取次出貔貅，首路军声胡骑愁。何独止戈非庙算，还应聚米是边筹。
聂诗情结劫难忘，何处神州不大荒。地狱投之多幼稚，天条犯了没商量。
枫林翠壁楚江边，踯躅千层不忍看。开卷例知归路近，剑南樵叟为施丹。
几时画角吹愁彻，何处黄粱做梦成。一笑诗来扶杖起，满湖烟霁晓寒轻。
岂知忧患耗心力，读书懒去但欲眠。屠龙学就本无用，只堪投老依金仙。
客有来从天一隅，相逢喜问子何如。橘洲各自分马首，湘水更曾烹鲤鱼。
琅邪台上晚云平，虎视眈眈隘八纮。万里不知人半死，三山空觅草长生。
忽地金舆向月陂，内人接著便相随。却回龙武军前过，当处教开卧鸭池。
重译文章通上国，八荒珠玉会神皋。汉家月色春申浦，万里沧波去梦劳。
吾皇法胆愈思治，宣室赐对行可期。当有今时张万福，欢呼再拜迎公归。
随轩膏泽人所待，风伯何知亦前戒。虎头未用沈沧江，龙尾先看挂清海。
老境侵凌病满躯，火攻下策得枝梧。沽来村酒初判醉，叱去山童不遣扶。
作字心君生笔下，照人眸子验胸中。平生得力今牛出，尤见操存合至公。
襄阳春游乐何许，岘山之阳汉江浦。使君朱旆来翻翻，人道使君似羊杜。
城里住山独擅奇，买山还订住山期。白云窥户知新主，黄鸟投林借旧枝。
清都绛阙拱慈皇，鹤驾鸡鸣起未央。父子至情如一日，国家庆事冠前王。
霜雨催花夜又深，红炉火小剩孤斟。玉壶怎解人间事，亦寄人间一片心。
四远寂然群动收，只余严鼓度坊楼。无由更续三更梦，何处飞来一点愁。
宾阁遥知悬玉麈，直庐应许到金坡。须公一节趋环召，犹及昆明百步荷。
蹑天高路自逶迤，吹尽残梅雪满枝。下有培塿上松柏，一身来去独迟迟。
问翁何事驮车忙，为道村南禾黍黄。却恨皇天无老眼，不来好雨洒秋阳。
联坐不矜朝士贵，缀员深愧醴曹卑。山中雨露恩荣溥，赋得三宫万寿诗。
文笔千秋震墨国，韵神万古仰宗师。昭陵何故韪天下，更悔当初我到迟。
排空浊浪骚人恨，蔽日浮云壮士愁。郎署忽传歌古调，韵风含雨正悠悠。
郎恨妇人易衰老，妾亦恨深不忍道。看郎强健能几时，年过六十还枯槁。
一峰迎日满清晖，绿瓦红墙委断扉。去劫百年犹未复，烂泥诸佛竟谁皈。
平生不识绣衣裳，闲把荆钗亦自伤。镜里只应谙素貌，人间多自信红妆。
芳草依依别院香，重茵叠锦亦成章。莫言芟薙农夫业，零雨应知辟鹿场。
履道坊中白家宅，五桥庄北晋公堂。昔年二老曾相乐，今日五知名独光。
道过新丰沽酒楼，不须濯足故相酬。华山仙伯徐思看，争遣时人识马周。
酒龙意气颠如雷，一饮直须三百杯。孤山处士果痴绝，醉插金英当玉梅。
倚徙蓝桥乱绪频，无妨离袂酒痕新。千年已系同心锁，一刹何成陌路人。
玩之非石亦非铁，孤立差牙若枯树。人言旌阳锁水母，此语荒唐奚所据。
逼塞古今空上下，凄凉人物易推移。申言保社吾何敢，但惜中含屈宋姿。
霜风刮地如刀鎌，鸟不远飞鱼已潜。何况削发冷入骨，草屦不畏冰雪沾。
日烘扰扰蜂能趁，烟动关关鸟更呼。客散独烧高烛照，老来真自笑狂夫。
君将鼓枻向洪都，我值秋风病偶苏。高士亭台劳远梦，仙人城郭阻同趋。
过五百年孙更痴，布裘棕屩骨格宜。特来乃祖旧游处，三叫庶几亲见之。
四更坐月石坛空，旋见天云趁海风。万事随缘宁我料，平生独往况君同。
君言洞好定非虚，只愁诗佳洞不如。两脚若能随杖屐，一生何用更轩车。
东墙落月心相惑，南浦飞云眼望赊。风底勾留吹复起，茫茫何处是侬家。
青楼女儿十五六，翠掠云鬟妙装束。千金学舞拜部头，新来教得凉州曲。
红尘满马三回到，青嶂迎人万叠开。却被野僧相顾笑，区区还是旧时来。
先生隐德世难名，晚见诸孙也自成。颍水向来须好句，道山今日有宗英。
前途几处杏花红，小艇轻移杨柳风。入胜悠然寻钓渚，漫携斗酒学苏公。
一口尽吞三世佛，近来出世佛犹多。为吾问讯老思大，底事不能开口河。
极浦渔舟随出没，半空人语落沧浪。危栏徙倚星辰近，指顾明霞映水光。
谁人一声歌子夜，寻声宛转空台榭。声长声短鸡续鸣，曙色冷光相激射。
君王喜怒总无端，谈笑能令六月寒。早毁青山成赤土，长将白骨筑神坛。
频报园花照眼明，蹒跚正废下堂行。拥衾又听五更雨，屈指元无三日晴。
莫道谗言如浪深，莫言迁客似沙沉。千淘万漉虽辛苦，吹尽狂沙始到金。
失学已从儿辈懒，哦诗常苦后生传。此腰倔强应难折，尚愧颜公二万钱。
老夫身世尽山林，门外红尘没膝深。有底一般闲快活，光风霁月夜论心。
云仍妙参曾杨诀，谓余地宅谁优劣。小烦稳作子午针，灵于己则灵于人。
见说千金求骏马，空怜一腐笑鹓鸾。移灯催草升平策，万里天门欲献难。
忽忆去年今日秋，犴狴同得荷天休。暂归故里观三径，传播纶音到九州。
山如巫峡烟云好，路似嘉祥水木清。大抵游人总应爱，就中难说是诗情。
昌平木落高山出，仰视神宫何崒嵂。昭陵石马向天嘶，谁同李令心如日。
春来喜得故人函，秘笈新书许共探。兴发山林行尚健，喧无车马睡能贪。
海棠春深照眼明，风物融融悟非昨。从教雨洗烟脂淡，小摘何妨供把握。
莫笑草玄甘寂寞，相逢浮白转飞扬。搴旗江左谁争长，沉陆金门只自狂。
羁角朋从饰帨觿，成人可更戏桐圭。万钧致力终能举，一字争工未易题。
老境睡多行立少，浮生会少别离多。安得此身重壮健，一杯朋旧共高歌。
韶光荡漾眼双明，问柳寻花步屧轻。波暖浮鸥翻素影，风和幽鸟弄新声。
丈夫动足海内外，蹇驴去作扶馀王。南阳布衣旧贫贱，抱膝且任风雷忙。
苦忆衣罗薄似云，药烟长共水沈薰。一身总当三千看，检点春妍寄与君。
鬓发如霜心未灰，尚营活计待将来。岭头尽日敲松子，犹向山园空处栽。
唱歌相并画舸舷，愿得采贤如采莲。樊姬昔时进燕赵，几人精彩朝霞鲜。
回首家山已十程，摇鞭自笑苦劳生。云先带暝岩边宿，月独伴人溪上行。
蝶梦鹃啼锦瑟诗，碧城风月恨迷离。何人解作无题句，应有红裙络茧丝。
云阳山高湘水绿，十年不见劳心目。只今看画如看山，万里归情寄鸿鹄。
玉关岁晚无来使，沙苑春生有去鸿。人寿定非金石永，可令虚死蜀山中。
奔驰久厌儿童戏，沦落偏知世俗情。欲向书窗了残课，归来犹占夕阳明。
亭浮横照波中影，僧拾几霞树杪声。不必风凰山上问，此山东向面湖平。
竹马有缘白发旧，西湖无恙海鸥宽。看君仪羽云霄上，愧我陈情墨已残。
善人不得归乡里，此事端为识者哀。客死忽惊枯骨返，人生那得好怀开。
起从何处止何日，我欲问汐汐不知。到此忽闻呼汐止，令人愁到海枯时。
岁月堂堂吾病叟，乾坤的的子清才。英年如此人如此，万古他时肯易猜。
小院深沉迷綵霞，傍人道是神仙家。春风吹绿庭前草，夜雨新开屋角花。
丹枫欲老已如许，黄菊同时未敢芳。不等岁寒催鼎实，角声自与月平章。
但得心安身自安，吟诗莫作孟郊寒。长安纵到居非易，来日方长事大难。
母为妾地父妾天，仰天俯地不忍言。阳为僵踣主父前，主父不知加妾鞭。
瓮头轑酒何妨醉，松下餐肪不厌饕。快写田家剜肉句，夜阑秃尽管城毛。
青州从事难再得，墙底数樽犹未眠。商略督邮风味恶，不堪持到蛤蜊前。
君侯名家千里驹，拱璧盈尺径寸珠。合登清庙荐六瑚，合参豹尾随属车。
不已心期不已知，明年八月战秋闱。摩天气吐三千丈，蟾阙高扳第一枝。
窗中山色扑衣襟，户外江声醒客心。我在山阴君在剡，思君行坐短长吟。
搀先三日上元前，天产皇家间世才。台阁久倾红药赋，山川聊为锦衣回。
若个荷花不有香，若条荷柄不堪觞。百年不饮将何为，况直双槽琥珀黄。
沽酒垆边人若市，算商亭下浪连天。张君官况今如此，岂有工夫作醉眠。
乘兴拿舟到雪山，松篁门径望中宽。翻思我佛修行处，景物虽殊道一般。
淮扬水暴不可言，绕城四面长波皴。如一大瓢寄沧海，十万生聚瓢中存。
幸存社树饶斤赦，苦恋书丛耐墨磨。此是暮年行乐事，庭柯无奈夕阳何。
佳人佳人在何处，濯足洞庭望八荒。葛车馡馡薜芷绿，欲往从之道阻长。
长林脱叶委高风，晚菊依依发旧丛。梦泽云低衔落日，中洲山断见来鸿。
烟霞未得从幽兴，吟赏潜悲减旧情。燕麦杨花自摇荡，不知离客困南征。
盂水昨宵梦化金，灵台帝主窒吾心。杨家夜却寻常事，蚁穴能令江汉深。
秋声暗促河声急，野色遥连日色黄。独上寒城正愁绝，戍鼙惊起雁行行。
世论喧啾众窍鸣，先贤于此极持平。坡称淳父文经世，沂惜希文谏近名。
百丈鲸鲵未戢鳞，家家鼾睡大河滨。关心独有天潢客，借箸能回沙碛春。
下阻黄垆上九天，白云望断眼空悬。濛濛零雨又寒食，浩浩长流总逝川。
鲸波设险古犹今，习俗何尝计浅深。风伯持人惊世路，山黎厌客著官箴。
马蹄凌兢陟石磴，猿臂联引垂岩阿。举头西望见姑射，烟林远绕青嵯峨。
宴罢瑶池阿母家，嫩琼飞上紫云车。玉簪堕地无人拾，化作东南第一花。
邻里应怀前学士，儿童争识旧将军。芙蓉峰下沧洲曲，时采林芳与客分。
花枝自倚青春笑，客恨须凭浊酒迷。望断夕阳无问处，只今应照故园西。
经国终能匏子甘，转漕万里出东南。屯田果得京师计，请为朝廷拜邵庵。
门径斜斜一半荒，钟山终日抱茅堂。春寒尚苦莺声涩，雪水新生鱼藻香。
最宜南陌静缁尘，况复高城过雨新。夹路啼莺歌似响，一春踏草到应频。
花中巢许耐寒枝，香满罗浮小雪时。各记兴亡家国恨，悲鸿作画我题诗。
冰棹风船雪满篷，诗人醉卧水晶宫。追程未到君休问，且启琼窗看玉峰。
洗兵焉得挽天河，阴山单于近纳款。尚思朋辈共离樽，燕赵茫茫目力短。
无价光阴草草过，风凄雨楚奈春何。落花流水前溪杳，点絮淤泥广陌多。
今昔名流几许人，况于室迩更身亲。南州行卷虽云旧，东阁知名固若新。
久坐方知春昼长，静中心地自清凉。人言圆觉何曾觉，但见尘劳尽日忙。
骑马长安漫踽凉，几番桃李艳晨妆。目官厌阅是非海，心地不闻知见香。
地僻真教远市嚣，何曾爆竹听终宵。年随马齿骎骎长，事共鸿泥渐渐消。
白须老子宿招提，香积厨边供晚炊。借问鱼羹何处少，北风安得似南枝。
金石匠心功力深，千姿百态见精神。秦时隽秀汉浑厚，熔冶古今龙凤腾。
公才岂合尚题舆，天遣寒儒此曳裾。午夜灯光曾共赏，三春乐事未全疏。
古木阴森寒未凋，长云惨澹晴犹绕。阴岩积雪溜轻冰，南岭惊春啭幽鸟。
小苑红梅刺眼新，一枝分作峡江春。长安驿骑知何限，天上于今少故人。
少壮从戎马上飞，雪山童子未缁衣。秋山年长头陀处，说我军前射虎归。
陆地芙蓉五夜开，无人不道看灯来。六鳌背上山连海，双凤声中月满台。
参鸾天外且停踪，身在蓬山第几重。三月风光人欲醉，尚留春色二分浓。
急风快雪满燕台，萧寺柴门午始开。童子惊看乘兴客，王猷新自剡溪来。
木高十丈寿千秋，村雨山风铁干遒。菊傲寒霜梅傲雪，男儿宝剑傲王侯。
典刑尚及吾非晚，文献犹存子未贫。江水旧多元祐鬼，恐惊风浪出通津。
河北弄兵酣虎帐，两淮销骨胜龙沙。目横千里悲何极，贳酒先消一画叉。
十五年前花月底，相从曾赋赏花诗。今看花月浑相似，安得情怀似往时。
鸟行去没孤烟树，渔唱还从碧岛川。休说迟回未能去，夜来新梦禁中泉。
岂但祁岳与郑虔，笔迹远过杨契丹。得非悬圃裂，无乃潇湘翻。
老稚缘崖锄草根，炊烟不起自酸辛。东皋春到青青麦，屈指何时可食新。
人立千峰秋色里，月生沧海暮云边。高谈此地曾知几，一笑归来对榻眠。
葫公家在东园隅，世族蕃衍今仍孤。平生嗜酒少知者，请说懒散提携初。
射生宫女宿红妆，把得新弓各自张。临上马时齐赐酒，男儿跪拜谢君王。
岁云暮矣始成行，珍重刘公半月程。四海干戈风物改，乱离时节别离轻。
红艳影多风袅袅，碧空云断水悠悠。檐前依旧青山色，尽日无人独上楼。
古木苍藤此结庐，白云长护小窗虚。花源暗绕城阴入，瓜地遍宜雨后锄。
游丝无力系春风，水面从飘点点红。晚渡舟横人独立，厨烟著柳细濛濛。
丛底留连倾凿落，瓶中捧拥照浮屠。强将绛蜡封红萼，憔悴无言损玉肤。
不见池边整羽衣，绕村散觅走群儿。卑飞正恐为人得，径去何须报我知。
雪峰辊毬亦端的，黛非青兮蓝一色。辰锦砂兮敢言赤，紫罗帐里有真珠。
一片斜阳入渺冥，迩来人更访山灵。江帆叶叶收前浦，野鸟时时下古亭。
昔闻射虎但耳闻，何似随銮目见真。圣君神武本天纵，盛事应当记史臣。
频作好诗醇似酒，妃子斗妍西子丑。人生行乐只花时，更吸西江斟一斗。
吟怀祗怕俗尘迷，若慕唐人也自痴。要识性情根极处，请观三百五篇诗。
忆昔太公仕进初，口含两齿无赢馀。虞翻十三比岂少，遂自惋恨形于书。
独立秋光何所思，萧条万物正伤时。湖山冷淡应明月，一片深心只自知。
山清气爽九秋天，黄菊红茱满泛船。千里结言宁有后，群贤毕至猥居前。
我来瞻仰独升堂，心香一瓣神灵格。而今诗教已将衰，谁为两公延道脉。
桃李飘零杏子青，满城车马响春霆。就中得意张公子，十日花前醉不醒。
村村鸡犬日相亲，宣歙山川本近邻。他日钓游仍作伴，不惭曾是受田人。
至境心为造化功，一枝青竹四弦风。寥寥双耳更深后，如在缑山明月中。
秋老江南隔岸山，断云衰草雨斑斑。烟帆未可横江去，鸣橹恐妨鸥鹭閒。
敲门忽有醉吟客，隔屋初无桃李花。夭矫龙蛇饶古意，孤芳真足对年华。
平生出处不同尘，末路相知太息频。力疾来辞如永诀，古书跋赞许犹新。
荷灯百尺接秋河，犹似秦兵驻绿萝。更说元宵风景好，竹枝歌续采茶歌。
清磬一声崇福宫，老柏骨立显青葱。赵碑戴记不可见，俗口竞说洪武龙。
我生本自便江海，忍耻未去犹彷徨。无言赠君有长叹，美哉河水空洋洋。
我客西湖已十载，濯足往往临高溪。今年失意乃寒疾，束书枕琴眠招提。
君家累叶为清门，孝良不愧龙图孙。年登七十有馀乐，红尘一任惊涛奔。
绝无波处忽生澜，如此情场涉历难。本不嫌疑何用避，果然礼法那须拦。
古今名胜几沉埋，片碣深深掩绿苔。不有幽人勤拄杖，谁能荒径辟于莱。
便合诛茅隐旧陂，乱来吾里独熙熙。年丰禾黍侵山上，地僻极松傍涧欹。
已分山林着此臞，一科端不补遗余。朝来忽遇非常眼，废却窗前半日书。
子行四方尚谋食，我亦年来倦行役。枥下骅骝世得知，海底珊瑚人未识。
鸡鸣晓日黄河动，雁阵秋阴紫塞空。当日枌榆迁欲尽，愁君驰马过新丰。
中令园陪丞相游，百分劝酒不须愁。春风陌上醒归去，只恐更为桃李羞。
县官发廪存鳏孤，民气未觉回昭苏。老农向我更挥涕，陂坏渠绝田苗枯。
上年慈母怀乡泪，愁杀啼鹃耳畔飞。归计任荒扬子宅，喜情自入老莱衣。
做到天仙地位时，三遭天谴落天墀。却嫌天上多官府，且就人间洞府嬉。
不将真性染埃尘，为有烟霞伴此身。带日长江好归信，博罗山下碧桃春。
移时爬沙作蟾步，倏尔腾上辞沿洄。我马经危犹股慄，何渠作气殊未衰。
袖中自有青龙剑，世上谁无白虎经。秘诀未尝留一字，不劳终日诵黄庭。
大隐居廛小隐山，了心无事没多般。休缘到此磨尘垢，绝爱终须耐岁寒。
域中古德渺难求，地下亲知一念收。剩与寒梅分半坐，欲呼榔枥作同流。
埙动篪鸣只自知，忧轻责少幸官卑。声名谩作耳中瑱，科第空收颌底髭。
木居士作煨尘叹，孤竹君真梁栋材。知有此亭无此样，并烦与可洒松煤。
葛厨顶绽屋蝎堕，菅席中裂麻经横。平生赋分只煎炒，安有禄玉琉璃清。
早买北关门外船，载书应上九重天。风云步武君可羡，世事乖违吾独怜。
懒跨狨鞍趁晓班，却空蜡屐小游山。山头草木生光彩，玉节曾行紫翠间。
残烛犹存月尚明，几家帏幌梦魂惊。星河渐没行人动，历历林梢百舌声。
天下雄关雪渐深，烽台曾见雁来频。边墙近处掀髯望，山似英雄水美人。
城连迥阙迷苍凤，人度长桥压素霓。颓玉正酣天幕静，不妨清思入新题。
秃发凉风吹木叶，孤城落日下帘钩。海门不管兴亡事，犹送春潮打石头。
稷山楼主海上来，贻我宝刻同琼瑰。媵之长歌更奇绝，逸气磊落浮云开。
妙香疏磬宕新烟，花雨霏微一澹然。餐素相人犹相马，泪馀忧国更忧天。
新诗笋束锦囊轻，无那秋风为送行。远志桑孤偿子愿，当归莱舞养亲情。
鹗荐比声乡贡日，莺迁前试帝城春。汉庭方尚春秋学，须作平津第一人。
万乘回銮指玉京，行营笳鼓杂歌声。山灵亦有欢愉意，数点瑶华送羽旌。
阴阳屿对吉东西，近接婆娑洋面低。来去不须舟楫恃，跳身直可学凫鹥。
舞急锦腰迎十八，酒酣金盏照东西。何时得遂扁舟去，雪棹同君泛剡溪。
飞书漆椠诗无草，夹注高檠眼未花。更喜芳邻连二妙，时时衿佩问东家。
北风吹雪满皇州，携手同为落魄游。霄汉路歧腾万里，江湖尘土积千忧。
少壮情怀可问诗，绿林啸聚劫才时。卅年林下知谁在，不受招安不卖痴。
春锦千绷玉万竿，岚光翠裛渭川寒。油然已作从龙势，只恐仙陂化蛰难。
犹惊鸟动花纷落，况值日斜樽不空。晚暮苍茫万里色，赖君长剑倚崆峒。
九月尖风十月霜，此时天地一王郎。温寒呴沫某斯在，贫贱年光气独苍。
虽有莲荷浸屋东，暑烦睡过一陂红。秋来人意稍苏醒，似惜霜前零乱风。
姚黄魏紫恼人看，罗袜成尘挽仰间。蜀魄声乾花有血，湘灵泪尽竹无斑。
枉对青山记排闼，好当红药咏翻阶。一从悟得惊人句，自悔枚皋赋似俳。
心事浩随云共白，鬓毛难学草回青。湖田绕舍粗饘粥，鸡骨丰凶屡托灵。
芒碣天青云气散，江淮月白水声凉。龙蛇变灭须臾事，犹指山名号凤凰。
罪人虽在四民外，亦是官家穷赤子。已将密荫庇龟鱼，更把閒情亲鹿家。
履善自能歌正气，季通端不动愁颜。丈夫惜别非无泪，不向忠臣此日潸。
不闻弹指徵唐士，空瘦腰围怨楚王。惆怅汴京花市好，双飞燕子寿安坊。
情兼孝弟目难瞑，说到箕裘悲更长。一语告君须记取，友于世世莫相忘。
风雪终宵羁客况，烟霞作伴故人情。寒砧敲碎三更月，黑影参差荇藻明。
乾坤不固夜舟藏，去跨青鸾觅玉霜。东野诗随山月堕，龙门洒落冢泥香。
相思树上合欢枝，紫凤青鸾共羽仪。肠断秦台吹管客，日西春尽到来迟。
新春踪迹转飘蓬，多在莺花野寺中。昨日醉连今日醉，试灯风接落灯风。
千年把号趁朝班，犹著青衫候晓关。冷甚高僧禅榻畔，清于寒露玉壶间。
雨洗瑶阶血褪红，剑光仍绕紫垣宫。三千劫尽天难老，十八年来梦渐空。
因君郢调问前踪，贤者斯能乐雪宫。四海香名寰宇外，百年公论党碑中。
苍藤翠木江南山，激激流水两山间。山高水深鱼鸟乐，车马迹绝人长闲。
会饮酒时为伴侣，能行诗句便参同。来年定赴蓬莱会，骑个生狞九色龙。
自分余年随运尽，却无奇祸赖家贫。从今卜筑深山里，朝夕渔樵一任真。
水官司冬不举职，天地当凛气辄温。顽风伺隙倒天令，扫荡不使繁云屯。
游子漫怜春色晚，故园应想绿阴繁。归欤屈指无多日，夜雨团栾酒一尊。
少皞磨成白玉盘，六丁擎出太虚宽。青光千古复万古，留向人间此夜看。
约我一樽迎嗣岁，待君三馆已多时。従今无事唯须饮，文字声名人自知。
李阳河北庆阳城，船到江心水逆行。船头波浪舂天起，船底风雷动地生。
昨日朝华照夕曛，又看夕秀比朝菌。松高猿见古时月，花晚莺添几日春。
敌亡傲兀犹不悟，尚呼达官招万户。岁云暮矣无北归，我所思兮决南渡。
青霓明灭轮蹄下，黄屋参差指顾中。壮趾江南还塞北，男儿巳慰射桑蓬。
少壮几时年欲暮，功名一霎念全删。谋生剩有蜗庐在，参透禅机静掩关。
争如天上弄银河，不使鸣榔乱我歌。有酒只邀王母醉，托身明月挂婆娑。
终夜苦心悬北斗，隔年归信托南鸿。征鞍倦倚聊成寐，犹在长门女伴中。
嗟予怀抱徒蠢蠢，二弟胸中何落落。政如鲁卫各驰骋，文似机云饱磨琢。
自云薄宦沾微禄，梦飞不到雷阳曲。乞身归养应及时，莫比前人叹风木。
官军半夜血战来，平明军中收遗骸。埋时先剥身上甲，标成丛塚高崔嵬。
预想归时梅正放，来寻遗迹径全荒。栖栖始作他乡客，一角池楼尚未忘。
流转南来未放还，此身忽到海中山。临池顾影聊娱戏，懒把青铜照鬓斑。
木落霜青水不波，野人茅屋带岩阿。幽林采得怜香洁，坐对南山兴最多。
闲居心似夹冰鱼，雪里轮蹄亦自疏。研酒和来香泛帖，瓶花吹落湿沾书。
却听早莺乌鹊畔，爱梳新月彩虹前。玉颜去后无消息，一线牵愁十五年。
西岑风物秋更嘉，杖藜出郭欢无涯。深村有酒隔烟渚，共乘小艇穿芦花。
短棚欹处日初斜，遥指花农第一家。忽地香风惊蝶舞，买花人更艳于花。
频来但觉如初到，得侣何妨纵剧谈。归路一湾明月好，闹花风里跃华骖。
岂无东合开今日，尚有南山似旧时。一月悠悠游不足，青门欲出步迟迟。
吉月迎秋万宝成，充闾瑞气降耆英。枌榆社里藏身稳，桐柏宫中庀职清。
伯牙琴绝岂求知，往往情牵自有诗。垄月正当寒食夜，春阴初过海棠时。
维瓯有客伤前哲，以岘名坡续后昆。且莫掀客看凫白，为君王洗汉江浑。
勿忧李广不封侯，广不封侯未足忧。汉鼎不烹曹操肉，吴钩空断伍员头。
文也细满膺府檄，声华千里相辉光。共说汪家兄弟好，明年荣书上上考。
庚伏炎曦酷暑升，旋寻庭庑避烦蒸。禁庭宿卫肩相比，特遣中丞辄赐冰。
井边高下拥衡茅，问着人家尽姓饶。解道银青是吾相，编篱拉刺手如骹。
昂头慷慨一悲吟，归去今朝泪满襟。漫谓诗书破万卷，须知浪费已千金。
青云驰险荷天恩，闇世驱魔赖景尊。书殿颁开大秦寺，法流十道启羊门。
明知喜我出山来，占此僧窗共酒杯。重愧子云孤好事，绝胜安道不空回。
心灰冷对寒灯烬，泪血潜随夜雨声。人远北山孤鸐侣，天荒东海哭鸥盟。
宝马雕弓金仆姑，龙骧虎视出皇都。扬鞭莫怪轻胡虏，曾在渔阳敌万夫。
人间多是梅开后，旋踵东篱事故常。那得红帘卷朱户，细看素质傲清霜。
甘言耻效蜜翁翁，逆耳空馀畎亩忠。愿子他年似房杜，好将一语记文中。
迟日江山物向荣，杜陵老去未忘情。桃红竹翠郊扉晚，苦说中年召贾生。
毗卢法藏无心供，兜率陀天自散花。比似出门千万事，何如丰俭且随家。
三万六千何日少，鹅鸡狗兔事偏忙。闲书著就无人读，抛向山妻簿领旁。
电激波旋春已空，此间尊酒几时同。欲知对酒思君处，零落残花满架风。
叶覆清溪滟滟红，路横秋色马嘶风。独携一榼郡斋酒，吟对青山忆谢公。
早入公门到夜归，不因寒食少闲时。颠狂绕树猿离锁，踊跃缘冈马断羁。
物在人亡空有泪，时殊事变独伤心。只鸡斗酒江干市，白首风前楚些吟。
江山虽胜何足称，风月之游不在民。未如考德接以道，视古所作书诸绅。
工诗惯削檀郎草，解语亲擎绣佛花。手爇水沉香一缕，月轮心事镜年华。
振武扬威难射虎，忘机绝虑不惊鸥。当年射策承明殿，未必轻轻输吕筹。
如此情钟少梦君，绝疑魂断已无魂。新兴道士传消息，知共乘云玉帝门。
海外鲎帆来络绎，云中凤阙失崔嵬。昆明湖畔波如镜，犹望春风玉辇来。
啼鸟哑哑日初没，金瓯欲空捲瑶席。醉中招却五陵豪，走马出城观海汐。
日色才临仙掌动，香烟欲傍衮龙浮。朝罢须裁五色诏，佩声归向凤池头。
东风吹柳人不知，春娇满眼颦双眉。吴松锦字梦中得，晓来月落闻乌啼。
双林左院黄梅树，雨浥寒花脉脉开。莫为幽香叹岑寂，道人曾此小徘徊。
世事悠悠莫问天，一觞且醉酒中贤。阶前落叶无人扫，满院芭蕉听雨眠。
晋唐相望已千年，香火如今数十贤。不见古人空再拜，祠堂西去有贪泉。
扫除万事付之命，收拾至乐归之酒。闻公颇以饮自名，我亦抗衡能至斗。
吴下山川何蕴藉，王家兄弟本风流。独怜搦管传觞处，有客中原自白头。
四朝忧国鬓如丝，龙马精神海鹤姿。天上玉书传诏夜，阵前金甲受降时。
虎节朝持出紫宸，燕郊芳草送征轮。茅分粤徼开藩国，花满漓江待使臣。
老惫简编犹自力，夜凉膏火渐当谋。大门旧业微如绵，赖有吾儿共此忧。
金鸡唱彻启重扉，银烛摇光曙色微。献岁又看新玉历，还家无忝旧淄衣。
去年差官打炭窑，淮民畏事谁敢烧。官军巡出得心力，草木欣欣有颜色。
古来往人多薄命，不见鸾胶能续弦。但愿新人同燕婉，桃花长春月长满。
却粒烧丹未有方，且逃人事住山房。冷看桐叶含秋思，间扫苔花背夕阳。
归宁髣髴三千里，月向船窗见几宵。野鼠独偷高树果，前山渐见短禾苗。
东壁星宫馆列仙，一麾苦欲近田园。宅家但宝千金鉴，臣辈何辞万里船。
奈何乖离才几日，苍颜非旧白发增。彊欢徒劳歌且舞，勉饮宁及合与升。
秋入山篱叶正丹，老天浑误作花看。不知宋玉今何似，雁欲来时霜正寒。
初疑兴尽子猷还，咫尺清苕未可攀。日暮碧云离合际，江秋紫气有无间。
宜春酒助新开宴，侍史香余旧赐衣。客向西山思井旧，莫教沤鸟见人飞。
当时奉讳十年强，何夕何曾不对床。但落人间成聚散，更堪天地两茫茫。
平生梁髯才数面，诗字如人金百鍊。同光体变出清芊，行里寥寥语非浅。
风回蕙帐过猿岭，月上茅堂透鸟枝。万载圣朝高士传，何人更得效依稀。
两溪无风浪自粗，一鬟罗翠展新图。江潭轻命诗人例，政爱乌尤似小姑。
至道潜心信有功，目前超悟忽圆通。三身不在诸尘外，万象全归一照中。
黄金不惜买蛾眉，拣得如花四五枝。撒手行时无畦碍，更无一物可相随。
三身四智体中圆，犹说三千及大千。八万法门从此去，咄哉王子去求仙。
此时薄宦经行地，万里思乡梦处山。心寄飞鸿在云眇，数声零落下沧湾。
红楼别夜堪惆怅，香灯半卷流苏帐。残月出门时，美人和泪辞。
花下迎亲依晓署，尊前忆弟梦春池。可能裁得相思锦，六六红鳞寄莫迟。
慈云一坐十年过，耐受空门末劫魔。晨粥应缘千里到，秋粮入供寸功磨。
三计果看从下蔡，一丸那办守函关。笑他李白成何事，便儗金陵作小山。
五老绘图千载誉，群公诗礼百年存。凭君挟取传家学，青史贤良有后昆。
君子何尝去小人，小人如草去还生。但令鼓舞心归化，不必区区务力争。
秋云绕屋常看竹，夜月临轩或据梧。惆怅佳城今郁郁，只应来往奠生刍。
寻常只合中秋看，每向皋涂觅早花。却喜艺林真解事，篸瓶金粟换丹砂。
晚来篮舆雪中回，喜遇君家门正开。唯要主人青眼待，琴诗谈笑自将来。
影落邗沟是我家，端来吴地寄生涯。蜗庐困卧身何择，蝶梦时归路不遐。
知音重遇已忘忧，况复边山七月秋。联句弦歌清夜乐，人生适意亦何忧。
一自东王上鼎湖，寂寥阿母守玄都。小儿昨伴飞琼去，悔授真形五岳图。
我是瀛洲旧校书，挥汗磨铅胝两肘。当时万一见此图，诸郎不免涎垂口。
史君新诗来不绝，灿灿珠星联璧月。黄堂旌旆晓排衙，喜见宾僚重贺雪。
竹引山泉玉甃池，栽莲莫怪藕生丝。如何不似麻衣客，坐对秋风待一枝。
擘脯钩鲈倩老羝，离肠那肯话酸悽。题桥旧事传邛蜀，衣锦新荣耀会稽。
明月断魂清霭霭，平芜归思绿迢迢。人生莫遣头如雪，纵得春风亦不消。
古驿霜风飐去旌，此行非是赋东征。官河北上一千里，客路西驰十五城。
山绕孤村水绕家，传经载酒有侯芭。眼前十亩无多地，只种桑榆不种花。
途穷转似重泉慰，身贱难言一代才。自此樵川春不醒，紫云零落八闽台。
洛邑从来天地中，嵩高苍翠北邙红。风流耆旧消磨尽，只有青山对病翁。
东南赋甲天下所，万里西风生黍禾。禹贡九州今见一，晋军三役古无多。
岂为叩门惊独寐，不辞纡道意多违。寻常顾览辽辽叹，岁暮天涯各未归。
苏溪亭上草漫漫，谁倚东风十二阑。燕子不归春事晚，一汀烟雨杏花寒。
无欢不必游花籍，有病何须置药篮。只把公忠答天地，从教儿女闹冠簪。
烟浦未寻归去艇，雪窗犹读借来书。诗名压尽江湖客，要在唐人向上居。
垂垂金颖贺秋成，去逐狂风一羽轻。何事天工恶戏剧，眼前翻覆见亏盈。
元亮折腰嘻已久，故山应有欲芜田。因君办作送酒客，忆我北窗清书眠。
西风吹客过唐栖，袖拂尘埃读断碑。适意绕廊询古迹，老僧引看建炎诗。
醉枕醒来夜未央，倦身殿转厌藜床。映窗色皎犹疑月，刮骨寒知不是霜。
尸填满野水流丹，雷鼓从天怒上干。项羽不能誇钜鹿，王郎多事起邯郸。
尚馀枯草媚冬风，岁暮寒林鸟已穷。闻说江春来不远，断无消息报花红。
妆阁依山忆佛桑，坐看岩际瀑飞梁。鼓琴斗奕翻书史，懒把金针绣紫鸯。
蜀国僧吹芦一枝，陇西游客泪先垂。至今留得新声在，却为中原人不知。
裘马清狂成旧梦，斗牛空阔接仙槎。扁舟准拟同归去，明月洲前芦荻花。
兰亭禊帖辋川诗，寥落人间作画师。故国廿年长战伐，重瀛三渡暂栖迟。
挂帆未了青泥过，转眼相将玉笥边。无数小舟俱在後，追侬不及指为仙。
客里登高思欲飞，乾坤但觉此生微。关河迢递亲垂老，松菊荒凉人未归。
心惊塞马过淮北，梦逐关鸿度岭南。肉食何人司重鼎，等閒挥麈事清谭。
过檐赫日昼如燔，睡转庭阴始一反。纵有诸人来问疾，毗耶居士已忘言。
时事纷纭似乱丝，兵戈日见弄潢池。揭竿草泽多难弭，洗甲银河未有期。
平侵炉火晚成灰，稳闭斋扉不用开。浩荡晚风随伴起，迟回前雪待朋来。
夜烧红烛照梅花，刺史风流自一家。待得残英上丹脸，韶华端复到山茶。
吴樯积水丹枫坝，淮树青山秣陵社。白下亭中醉墨时，凤凰台上弹琴夜。
卖鱼日不满百钱，妻儿三口穷相煎。朝餐已了夕不饱，空手归去卢湾眠。
当日元龙气最豪，而今尘土垫冠髦。纷纷路絮随风舞，泛泛轻鸥逐水漂。
椎飞博浪沙皆走，弩注钱塘潮亦停。回首河山空血战，只留风雨响青萍。
遇事未能全吏隐，解颐幸得接诗豪。愿前瓜代频酬唱，任秃秋蟾玉兔毫。
矫春意谓已坚牢，次第千林散锦袍。恐有天魔妒妍好，遽连风雨作粗豪。
悔将泪眼向东开，特地愁从望里来。三十六峰犹不见，况伊如燕这身材。
山前衙署枕河湄，遂意荣居事可知。华省图书虽暂别，故乡风物似相随。
花时井邑蚕丛富，徼外人家栈道通。奇技刺文频诏约，此行应更变民风。
泉水清甘酌虎跑，又名玉乳爱非嘲。任携作酒成佳酿，遐迩名驰胜异胶。
一炷清香一局棋，坐看山雨到来时。晚晴独步出门去，云挂碧青松树枝。
逍遥游侣远来寻，万仞烟霞一片心。难向眼前人说得，眼前人只解乡音。
湍激波回万状声，今来练影益晶明。应缘毕献山灵技，无不相宜雨与晴。
自信丹心终徇国，只惭白面不知兵。二爻无遯公知否，底事吴门变姓名。
著书白下掩柴门，岁晏风尘不受昏。贫有故人怜鲍叔，老无知己念虞翻。
题诗山寺不胜多，人力争如造物何。安得短蓬岩下漱，长看清影照寒波。
江西得请在旦暮，收拾归装从此始。终当卷簟携枕去，筑室买田清颍尾。
扪萝踏破半空云，吴越低垂杳霭滨。物外烟霞有真意，人间歧路自浮尘。
主持兰若太湖傍，愈觉清高不比常。窗下围棋松日薄，径中行药竹风凉。
纸窗见月影横斜，不是桃花与李花。一夜清吟忘客睡，只愁到晓鬓双华。
索疵寻垢挨偏久，煮鹤焚琴狂更多。人世遭逢谁料得，天涯且唱拉兹歌。
一从画师扫烟墨，客堂日夜流江色。江色依微带瓮城，游子归魂逗南北。
楼头钟鼓晓催衙，吏散庭空日已斜。烽火望中常作客，簿书丛里偶成家。
多年破衲不胜针，一曲胡笳无古今。往日闻韶独忘味，守株人在月西沈。
光泰门东日月躔，五云仙仗记当年。不烦细读江南赋，老树遗台倍黯然。
学仙少术颜多厚，报国无才色更惭。久别琳宫相忆剩，几看道士寄来缄。
业尽黄金归剑客，功成青简有铙歌。草堂新傍花溪好，倘许元戎小队过。
艮斋引袖出明光，归卧西江一草堂。种满山中浑是桂，怪来月窟更无香。
天资谗妖多端巧，人极精明不易分。饮水岂言吴刺史，谤书翻似马将军。
君其持此拯危急，祛除痼疾针膏盲。一身安荣岂足道，要与四海同康强。
已过爱贪声利后，犹在病羸昏耄前。未无筋力寻山水，尚有心情听管弦。
都门换岁走归车，塞北江南各有家。旧符新桃应笑我，三年客里看烟花。
光启四门通寿域，深疏万顷溉情田。陪臣自讶迷津久，愿识方舟济巨川。
置身无用有用间，自托周宣谁敢侮。宣王没後坟垅平，秦野苍茫不知处。
遍游海岳却归秦，除却南山万事新。长剑高车何足道，金人十二也成尘。
真充棋隐双枰地，预许诗盟一穗灯。退食倘容陪履杖，短章先为写溪藤。
风雨霏微送客舟，天涯魂梦日悠悠。可怜双泪空零落，却付潭河向北流。
东门蚁酒春犹绿，南浦丝杨晚更青。只有寝园生宿草，鹧鸪啼处不堪听。
柳舞莺啼春雨过，花香人醉夕阳低。规模尽可垂千古，却恐无诗为品题。
攀槛定须回日御，叫阍端复悟天聪。愿公赤舄安狼疐，豳国何曾有变风。
诏旨今年法祖宗，御前无复旧斜封。震雷惊落奸邪胆，见说崇山放四凶。
鹤冲居士术如神，东走梁宋西峨岷。诸公蹭蹬未遇日，坐中知是非常人。
水暖河豚吹细浪，露寒秋蟹过疏篱。江天好景无人画，每要先生藉入诗。
小苑风酣雨露香，红情绿意为春忙。五云独绕琼花梦，三十六宫清漏长。
不堪暮霭难相蔽，常到斜阳亦可怜。好使渴来能剧饮，且教浮壑减清渊。
碧山吟社亦多豪，残碣犹存隐野蒿。偶泛梁溪寻剩迹，竹垆第二试茶槽。
城东谁荐菊花卮，渐及秋风雁过时。尘榻末由延上客，頖宫应喜得良师。
唐虞千古旧规模，周孔谁云不丈夫。幸自家风皇极教，未消宗派祖师图。
相逢草草别匆匆，无限交情一握中。千里暂应分皓月，一方还为起清风。
待贤留位君虚左，横炮将军马在前。知我远来应会意，莫询名落阿谁边。
今日老头不上工，似千年未见丁聪。臭坑掏粪同耶耳，香港插图配共龙。
烦君临问我何堪，剩欲从君十日谈。老退不应称敏捷，颜苍宁复借红酣。
安知不满达者笑，穷达一戏如观优。咄哉吾语亦已堕，且与造物同浮游。
此图四龙妙无敌，变化奇态才数尺。乾坤黯黪閟云雾，风雷奔驱裂崖石。
空虚村落今乌有，叹惜山林迨赤贫。准拟明年大家酒，重看还醉旧游人。
九十未及八十馀，惓惓忧国心如初。临池草圣水通墨，隐几心斋室自虚。
琴韵涩难调指下，酒悲醒亦在心间。诗成自写东头屋，尽日曾无客扣关。
卿月高华照楚墟，澄清雅意见登车。星分屯壘云中戍，风引艅艎塞下储。
芳草荆扉生计拙，青山明月主恩深。烽烟不入渔樵路，共醉湖亭十亩阴。
三馆旧游层汉上，一麾今守乱峰前。幸逢别驾如张轨，免对苏章说二天。
笔墨淋漓兴会际，杯盘狼藉快谈中。闭门何物长相对，粉壁横斜竹一丛。
君有佳人同笑语，我怀拙患阻登临。移时伫立西塘上，有酒盈樽敢自斟。
墨池翻澜化鲸鱼，老木半折倾藤枯。霜天一阵来雁鹜，荒陂数点眠鸥凫。
冬来底事要商量，向道京师出大黄。多少病猫餐死鼠，日中抬首眼无光。
故人久负丘壑志，公子欲寻梁宋游。相逢傥有蒲萄渌，肯向西凉博一州。
新义纷呈旧义乖，蝉鸣高树剑沉埋。瞿昙妙谛凭谁说，独坐中庭仰古槐。
大好园林最胜时，春花如片柳如丝。朱门闭后无人到，尽日哓音却怨谁。
病后书求嵩少药，定回衣染贝多香。何时更问逍遥义，五粒松阴半石床。
谋生一事到成功，消得湖边地几弓。韦曲有花留杜老，洛阳无客问卢仝。
叠摺前峰忽掰开，阴崖突地转身回。云移丽日寻花去，涧导清风偕水来。
曾闻叩马犯君颜，万古清风满世间。若便干戈为揖让，夷齐终不死空山。
已过云山百万重，振衣复上最高峰。回头却看人来处，半为山封半雾封。
笑呼臞鹤梅边去，旋买寒花竹外栽。襟度汪汪千万顷，眼青应为野人开。
精神尝与天来往，驱壳不知谁滞留。穹壤岂无陆修静，知君认得故吾不。
秋来病体费支吾，深闭柴门卧草庐。药裹多寻医者问，酒樽寖与故人疏。
昼乘白虎游三岛，夜顶金冠立古坛。一载已成千岁药，谁人将袖染尘寰。
曾坐当年阮籍途，功成何敢叹桑榆。嚼来世味十分淡，吟得诗肠一半枯。
栈踏曾云归蜀道，船欺急淖下瞿堆。沙头病士眠初熟，又见征人万里回。
吁嗟神禹椎鸿蒙，决荡万变天无功。横江击楫崖山舰，涉川忠信谁与同。
活色生香第一流，手中移得近青楼。谁知艳性终相负，乱向春风笑不休。
书萤干死尚青凝，酒蚁微生怕赤憎。小集似存今日醉，高台犹记隔年登。
家在山林仍近市，手栽花木渐成阴。更开石井依桐叶，我欲时来作一吟。
黄金范蠡曾辞禄，白首虞翻未信方。千古浮云共归思，晓风城郭水花香。
突兀前时起梵祠，曾看金狄好光仪。诗非蔬笋谁当可，出有轻肥总类支。
月影亭亭上小窗，烘乾瓦背夜来霜。扁舟欲载青山去，尚恋梅花一阵香。
罗渡分携虽有恨，西湖相见岂无缘。殷勤记取临岐语，金玉精神更节宣。
城上江亭簇暮烟，城根老枝浸江澜。何人临静夜歌罢，独客凭高秋兴宽。
海内英雄尽惊起，黄石老人心不喜。涵养新朝佐命才，圮上从容教纳履。
一轴新诗意转深，几回看了又重寻。最怜积水浮秋汉，閒望沧溟尽日吟。
天上神仙吴子晋，丹凤楼前驾鹿车。红门下马见天子，袖有一卷养生书。
北枝陨尽剩南枝，愁诵终风且暴诗。乌石岿存天所赦，赪珠满摘佛之遗。
芳桂色含椿树绿，古槐阴傍草堂浓。禹钧自信多贤子，王旦人誇似乃翁。
慈仁寺里双古松，霜皮铁干蟠半空。枝柯纷樛宛成盖，盛夏凛烈生长风。
怀旧金风采此篇，流传已是百年前。词臣多寿还多幸，身及承平侍讲筵。
薛老村西十里地，旱日燎原无柳林。芒鞋曳杖逐镰笼，当午未食饥烧心。
烟水苍苍古渡头，神鸦噪罢缆方收。泊舟凫渚鸥汀晚，夜入兰宫桂殿秋。
过时虽雨亦何用，禁嚇无端及屠户。开镰须丐半月晴，民自吁天祷田祖。
江岛濛濛烟霭微，绿芜深处刷毛衣。渡头惊起一双去，飞上文君旧锦机。
绕馆参天万树松，倚栏时见翠重重。一坰晓雾浮天外，半夜秋涛落沈中。
阔步文翁坊里月，闲寻杜老宅边松。到头须卜林泉隐，自愧无能继卧龙。
风雨年年渐白头，端为生计老渝州。云横远岫双江暮，叶落空庭八月秋。
长安春物旧相宜，小苑蒲萄花满枝。柳色偏浓九华殿，莺声醉杀五陵儿。
彭泽归来那得酒，少陵穷甚但哦诗。卑栖傥遂桑榆晚，敢并鸳鸿接羽仪。
艰难功业属皇家，每为农桑下诏多。滥抚一同何补报，祇先劝课未皇他。
月色微茫僧入定，钟声断续客初眠。回思十七年来事，似与名山有宿缘。
墙头冉冉新阳露，忽作玲珑玉千树。老蛟偃蹇独避人，卷回飞雪江皋莫。
闲中那得买花钱，孤负桃红李白天。拈出向来花疏目，招邀春色上诗篇。
舞非得谱拍拍错，行未知津步步危。劫石消磨会当尽，太行突兀乃可移。
浮沉微裛疏疏雨，掩映轻翻澹澹风。欹影頖宫无限好，何须泛艇涉江中。
时事不言惟拄笏，书生无用且衔杯。生平自厌胸中窄，万里霜天一日开。
云想衣裳花相容，春风拂槛露华浓。若非群玉山头见，会向瑶台月下逢。
绿鬓投荒白发归，瘴馀浑欲不胜衣。烦将扶老殷勤赠，未怕登高足力微。
春风待看百花奔，旧事知谁可共论。颜色不曾追谷好，从他蜂蝶自劳魂。
初谓流传须悄永，安知磨灭已漫漫。姓名不足标青史，休把将来碇石看。
云外飞鸿又一秋，放歌独上月明楼。若为挂得凌风席，便下沧江拾斗牛。
行遍天涯意未阑，将心到处遣人安。山中老宿依然在，案上楞严已不看。
狐兔纵横孰角雄，平芜快犬卷秋空。谁怜鼎镬同烹后，功在闺人语笑中。
岸前古树曾维艇，雪后高斋几扣关。何日能除簪绂系，莫年相约共投闲。
义胆轮囷千古在，神州攻战百年余。诬辞逆像今俱已，犹恐忠贤恨未祛。
天下传闻难见道，世间来往易知津。持醪野路江梅底，后会相逢意转真。
夏圭丹青世无敌，远近淡浓归数笔。天机所到入神妙，此图犹为人爱惜。
炮震如雷动紫宸，北来消息苦难真。投鞭建业应无意，掩袂新亭竟有人。
瓮子滩头百丈牵，此其小小大犹前。命轻人鮓曾闻说，楚罗悬知险并然。
千山万水不辞难，西上疏勒问故关。遥想当年班定远，令人豪气满昆山。
宫人早起笑相呼，不识阶前扫地夫。乞与金钱争借问，外头还似此间无。
风柳满堤分锦袂，火云驰道绕龙骧。他时宴罢梁园月，应羡相如作赋郎。
愚不入时逃北谷，老难待漏守东华。人生惟有村田乐，未觉封侯胜种瓜。
虬龙已化秦松古，碑碣难寻汉畤留。试问登封七十二，可能金石寿千秋。
一枝冰雪玉精神，生长溪山不染尘。若被春风看管住，此身那得作閒人。
主宾交接未开言，便过茶汤应口边。察理聆音非外物，结他欢喜万千年。
风吹远浦秋鸿杳，月出空山夜鹤孤。忽忆西湖梅与柳，梦随云水度西湖。
宣恩来到极西州，城下羌山隔水流。不见耕桑见烽火，原封丞相富人侯。
玉树青葱秋色里，明珠炫烂月华中。滕王阁上重回首，后夜相思寄别鸿。
尊酒还成世外名，二千石印一毫轻。骥虽老去壮心伏，鹤自病来仙骨清。
中原立马频回首，晓梦啼莺总断肠。一角胜棋楼尚在，挥鞭重上郁金堂。
蜃气楼台常带雨，鹧歌萧鼓闹如雷。春游已倦登楼兴，搔首天涯蒜鬓催。
两戒河山一枝萧，凄风吹断咸阳桥。白头夫妇白头泪，留待金婚第一宵。
二色秋英并一根，金宜为友玉为昆。相依笑向西风里，皓色须还中色尊。
殊方节物记吾曾，海北天西一瘦藤。乌榄鸡槟尝老酒，酥花芋叶试新灯。
千春万载此沈埋，坐乐轩中只暂挨。岂可便无题额处，相烦亲署小眠斋。
初听莺声又燕声，年华不待使人惊。桂花开遍门还掩，风自清时月自明。
指鹿奸谋岂偶然，都缘人事不由天。要知左右皆言马，只为当时杀正先。
俎豆春回修废典，佩衿云合礼前贤。此行莫作嬉游看，回首元丰重怆然。
若使众人知汎爱，忍令列族漫嫌猜。先生夜饮陇头雪，风定穹庐说霸才。
疏星历历露为霜，独宿瑶宫夜未央。树色暗浮天仗外，香烟遥接御炉傍。
山余琼树堪呼寿，水入荆溪转更清。遥想画堂文酒宴，鹤能传信鹿能迎。
欲续书香四代传，童蒙诸父诲辞篇。萸江水澈源流远，岳麓山名赫石镌。
蓬飘念我无根蒂，慰藉殷勤比弟兄。寇至入山同草屋，食悭与我共藜羹。
春色渐看回大地，冻云犹自护禅门。太行望处青霄断，好是庾关入梦魂。
水高只合汎归舟，老大何须说壮猷。乐事尚堪蔡麦候，丰年已兆黍禾秋。
援琴不怕春风颠，已许桃李同嫣然。今人政自无此手，昔也子贱今琴川。
三十年前此地游，禅房草榻暂淹留。湿云侵岫晴疑雨，深谷藏风夏已秋。
潇洒幽居屋一重，入门花柳间青红。帘尝碍月钩尝挂，酒不逢花盏不空。
试向文坛觇气运，莫从诗国卷戈矛。才高志大身为累，俗务何时一一抛。
已过梅岭更南征，渺渺琼山四百程。日暖风和寒食路，行人休听鹧鸪声。
生平劲节朱丝直，老去清规玉斗寒。卜築空存新第宅，典刑不见旧衣冠。
云衢千里路漫漫，水碧沙明夜满滩。何事黄昏尚凝睇，伴人孤影隔江寒。
惆怅春馀几日光，从今风雨莫颠狂。急呼我辈穿花去，未觉诗情与道妨。
万事妇姑鸣好丑，百年翁仲领兴亡。九龙堂裹堕宜酒，卢橘来禽日正长。
春风寂寂夜寥寥，一望苍苔雪影遥。何处幽香飞几片，只宜月色带花飘。
丹凤春裁西掖诏，白麻夜草北门书。几时却奉承明谒，玉蕊花边并直庐。
崎岖槛穽方谋食，啸傲山林肯计年。赖已将心问卢老，相逢他日笑风颠。
人间名利走尘埃，惟子高闲晦盛才。欹枕夜风喧薜荔，闭门春雨长莓苔。
十年不开一片铁，长向暗中梳白发。今日后床重照看，生死终当此长别。
铺筵不见小垂手，联句空惭高结喉。更约桃花红浪暖，却陪履舄上兰舟。
唤班初下紫宸秋，内史尊前暂倡酬。八月槎行虚客望，双星桥在起乡愁。
三吴锦树长洲苑，六代青山建业城。来往诗筒应不绝，听人传取惠休名。
归路寒菘绿秋雨，成围晚柚紫斜阳。催诗暝色稍回合，隔水村灯堕杳茫。
有美一人在昭君，藕丝为衣兰作裙。君初顾言淑且真，直欲载以黄金轮。
诗似芙蓉临水出，人如杨柳待风开。何时见此消愁眼，更责后期倾玉杯。
山中宰相陶隐居，所注本草将何如。更题真诰作神遇，佳梦是实宁非虚。
三载皇都恨食贫，北溟今日化穷鳞。青云乍喜逢知己，白社犹悲送故人。
绣栭丹栱尽瑰材，百步回廊锦帐开。万炬绛纱星粲粲，拱环翠碧下楼台。
萧萧疏雨吹檐角，噎噎暝蛩啼草根。闲却荒庭归未得，一灯明灭照黄昏。
愁欲遣时偏听雨，梦将回处尚疑云。沈郎腰细无多少，又被东风瘦几分。
滇缅路曾同克艰，苦撑南国半河山。火燃血洗运输线，铁骨钢梁腰不弯。
疗饥恐费三年艾，晤友如观数卷书。欲折一枝青竹赠，何须花叶表春馀。
又从闹里逃相对，昨夜长谈语尚真。暮雨为心敲佛柝，秋山待我榜崖云。
寒肩此际如楼耸，眩眼当年似席看。百丈山中谁筑堂，是中非隘亦非胖。
苍崖万叠似重关，千尺龙湫绿影间。南让雄奇北让秀，人间我重越中山。
营巢黄鸟啼深树，引犊青牛饮暮河。老圃念人留竚久，挽衣沽酒愿相过。
十年符竹守吾州，故吏相逢嘲土牛。毋谓徐公不堪用，诸人自与世沉浮。
寒雀喧喧冻不飞，遶林空啅未开枝。多情好与风流伴，不到双双燕语时。
此生分已泛天涯，偶住西施苏小家。岭外湘累髯似柳，屏中越女语如花。
山暖已无梅可折，江清犹蟹有堪持。旧交乖隔音尘断，安得歌呼共一卮。
高卧曾分白鸣沙，清溪深处采三花。总为征书出空谷，衣裳犹自染云霞。
声称籍甚自髫年，圣处闻之于膝边。庙瑟久无人续响，国棋谁与子分先。
南京旧识杨医师，北来中都重见之。亲王纪善为作传，护卫将军能赠诗。
颇有高情酬胜赏，可无奇句入冥搜。天风开遍岩前桂，谁为烝香寄澹游。
随人玄养宁知父，负主恩私岂有君。逆气终然招逆报，可怜四海乱如云。
三百年来无此劫，此时江水尽呜咽。国仇世世不能忘，志士誓以血还血。
呵壁孤吟暗自伤，天心人意两微茫。看云独夜怜新月，裹足空斋负艳阳。
欧公官居颍之尾，文宴所与何多士。刘吕王魏暨徐焦，聚星堂上慕七子。
况瘁椿庭隔九泉，沈沈寒日坠虞渊。锦囊未敢忘三矢，荩箧何曾名一钱。
一夜扁舟霜满篷，棹歌声在月明中。渡头寒鸟噤无语，踏折枯枝逐晓风。
花开无计杜游人，未若栽松远世尘。莫问何年栋梁用，也胜开落总由春。
天宝年间万事非，禄山在外内杨妃。先生沈醉宁无意，愁看胡尘入帝畿。
誇君齿德两俱迁，不动心来又一年。称寿自应徐满百，积功还许夙盈千。
近天尺五哄车音，此复关门自古今。尽却烦缘留静照，破闲应赖有清琴。
布絮不温粗被冷，朝衣端坐烛花深。相应郊祀寒仍在，昨夜圜丘雪尚阴。
秋风蟋蟀床下鸣，茅茨耿耿秋灯明。老夫掩卷发深喟，起视河汉初参横。
造物生才自昔难，此君夭矫类龙鸾。圣贤本柄藏椰子，佛祖机锋寓棘端。
十年种遍匡山春，却把余春赠与人。吾家先世玉芝堂，人去堂空芝亦荒。
崭崭青壑仙人居，水精帘挂光浮浮。中有天乐振天响，真珠琤淙碎珊瑚。
林峦露骨草无芽，枯柳吟蝉蹟见沙。莫道西风全肃杀，行边无处不黄花。
一脉文渊岁月渐，天教我辈颔珠探。故宫倡学深侔海，才俊为基青出蓝。
青州布衫重七斤，由来错认定盘星。那知富士山孤峻，到顶须行三日程。
中怜牒讼汩华年，赖有神交肯惠然。万石同登高柳外，一尊相属晚花前。
雷势黑飞天马阵，雨声狂播铁林鎗。清明节物都谁赏，寂寞无聊恋故乡。
犹喜看书懒作诗，暮年自合省云为。预知阴雨骨骸痛，怯上好山筋力罢。
豪贵笙歌虚岁华，即今礼乐几名家。日蔼低浮杜蘅色，春深半吐梧桐花。
纯用诗书中古味，乐闻名利外陈言。耄夫也为乡民贺，硬忍须臾一出村。
赤壁又逢秋既望，洞箫谁弄月同舟。欲兼天上人间乐，除是黄州刺史俦。
卧痾传句宠称觥，归序仍能腹稿成。十日死生逢绝笔，万流依倚失长城。
宫花有露如新泪，小苑丛丛入寒翠。绮阁空传唱漏声，网轩未辨凌云字。
纵呼陶令愁难入，不学苏生醉始逃。若问弇园佳胜事，翛然坐对一方袍。
不知年换山无历，日短著书阴自惜。臞仙谁与伴清孤，竹里梅花破幽寂。
吴王恃霸弃雄才，贪向姑苏醉醁醅。不觉钱塘江上月，一宵西送越兵来。
万口共推诸福备，八旬犹负一年期。伯仁冬日应肠断，不见堂前举酒时。
层峦不尽锁氤氲，剑气时干北斗文。浩荡天为三晋党，清凉水自五台分。
风散萤光夜未分，隔窗凉雨落纷纷。秋衾不与还乡梦，征雁南来独自闻。
饮泉举国世堪哀，又遣横流汨此才。赌句乍看驰炙毂，安禅翻见炽寒灰。
如斯山水客如斯，满眼鸢鱼活动时。欲了相逢千古意，先生只索要吟诗。
寒食东风客出门，平原在望欲消魂。自从野陌英雄起，几处荒茔见子孙。
泽物濂翁仁望著，宽民王旦政条新。烂柯精舍班荆语，好约秋风到北津。
欲洗羁愁只自醒，郫筒酒好信虚名。江阳春色论千户，价比西州却未轻。
柳村南路百泉涌，陷车踬马沮洳深。茕茕一僧力负土，治道不成徒苦心。
戛戛秋蝉响似筝，听蝉閒傍柳边行。小溪清水平如镜，一叶飞来细浪生。
女足珠胎功就否，蚁醅戒律事成乎。惜君腕底千钧力，独作冰湖大字书。
惯随忧恨零今古，难惹英雄泣鬼神。费尽工夫伤老大，不如抖擞作新人。
浔阳从事姿南金，高山调古谁知音。宁同娵隅作蛮语，生憎郭索多躁心。
胸中峥嵘书万卷，簸弄日月江湖间。稠人广众自神主，按剑之眼白相看。
满县花栽坛上杏，一腔谷种水中芹。从来吏事繇樽俎，半载棠阴口碣闻。
收拾朝衫锦已荐，芒鞋竹杖养疴便。破除尘网蛛真隐，老困盐车马不前。
蓝峤逢秋无败叶，龟池经夏有甘泉。操舟过客宜停棹，暂到尘襟自洒然。
待漏齐趋圣节筵，云开金阙上青天。天明引入长生殿，共祝尧云百万年。
青春复随冠冕入，紫禁正耐烟花绕。鹤禁通宵凤辇备，鸡鸣问寝龙楼晓。
山人袖携古琴来，形模拙丑腹破穿。上两金字亦残漫，自云得自十年前。
阴阳迭运有饶乏，化机妙斡存经权。茫茫下土汩声色，九河翻倒不足湔。
天津桥上醉骑驴，一锦囊诗一束书。作客况当多病後，还家已过暮春初。
高城索寞凉飙急，残柳参差昏鸦集。桂树娟娟影渐横，银河耿耿光才入。
涵虚一境绝人烟，挂星贯月栖羽仙。移来海上三岛地，唤作人间几洞天。
渺渺空山接水涯，佳人晓镜动愁思。惊看鬓角星霜起，都被东风著力吹。
山林恨与亲友别，朝市不堪车马喧。陈子调高无俗客，一廛却要近修门。
年催老色归须鬓，诗引穷愁入肺肝。无复斑衣颂椒柏，只将泪血洒毫端。
手执芝兰香满袖，足穿薜荔露为珠。竹松与我如知己，世外新添三友图。
我闻此言自叹息，浪说鸲鹆眼能碧。我有歙砚亦非真，笔锋扫秃何曾释。
是身本与天地同，要当扪腹无弗容。世间冷暖翻覆手，焉用夷隘惠不恭。
第一峰头纵遐瞩，壮哉所见真无加。左江右湖互环抱，海气蓊匌含羲娥。
图经谁辨千年后，往哲空怀百代前。惆怅偶来还即去，无由独往住苍烟。
重云散尽天如镜，寒雁哭霜冬夜永。欲写相思寄远人，翩翩过尽无留影。
病野山眉爱打宽，也无湖水也无官。不知天竺苍峰月，曾照崆峒老道冠。
小槽真珠太森严，兵厨玉友专甘醇。两家风味欠商略，偏刚偏柔俱可怜。
相将诞节纪祥弧，连夕金波倍澄澈。谁云弦望有盈亏，须知本体原无缺。
右军孙子总奇才，一别俄惊秋又来。冠佩正宜朝凤阙，钓竿未许老鳌台。
柳边晓立看虫蜕，化作风餐露宿身。林静昼长吟不绝，骚骚清苦似诗人。
平时战伐皆荒草，永日登临慰病怀。更欲留诗题素壁，坐中谁与少陵偕。
穴边酣战君臣蚁，波上群嬉婢妾鱼。苦乐不同同一宇，问天此理竟何如。
纵目遥看咸住步，言是山君当歧路。掉尾张牙正负隅，马怯人惊面相顾。
窗中草色妒鸡卵，盘上芹泥憎燕巢。自有玉楼春意在，不能骑马度烟郊。
洛人闻之喜且抃，如在旱岁逢云霓。朝临留府暮私第，偃息又将弥再期。
骋辞梁苑客方至，乘兴越溪人自来。从古六花长一色，化工应不费培栽。
今年到此百愁有，物情改尽花依旧。花不能言心自知，嚼蕊徘徊泪盈袖。
睦州只爱锥头利，这僧不见凿头方。直饶转得百千藏，这般供养也寻常。
下海经商正此时，街头处处总公司。怜他寂寞书呆子，也学蚩蚩布贸丝。
空山顽质世偏须，禅客元惭绮色枯。几吐烟光供染翰，石田只字可留无。
吴公台下旧京城，曾掩衡门过十春。别后不知新景象，信来空问故交亲。
一夜风号阳气服，玄冥奋威正当局。翦水裁花两日飞，更撒珠玑三万斛。
梦里偶来那计日，人间多事更闻兵。只应千载溪桥路，欠我媻姗勃窣行。
惭无牒诉烦敲扑，喜有林泉数往还。犹想朋云隐君子，思归时见鬓毛班。
霜秋要成万叶子，他日与致丹山雏。野人此意真不诬，凤鸟不至吾已夫。
悲秋宋玉已销魂，忽听阳关共十分。黄叶萧萧下寒日，碧山逐逐过晴云。
菀彼烟丝一样新，依然面目我陈人。只疑大造元无物，岂料深山亦有春。
二十年前典此州，经行中又几春秋。青山面目元无恙，白发形骸祗自羞。
深山五鼓鸡吹角，落月一窗鹅打更。等待晓光琱好句，晓光未白句先成。
中州旧是帝王州，韩范英灵据上游。地下若逢梁苑客，不容枚马擅风流。
百鸟啁啾存爽籁，青枝历落解烦愁。虚心有节无贪欲，不为荣华改去留。
支枕从知同浩浩，倚栏更兴听潺潺。记量堂下平阶日，光绪三年我出山。
拄杖撞天志不回，断碑一角卧荒台。依然风雨霾山下，手剔莓苔只自哀。
社鼓已行王氏腊，义旗那有汉家兵。帝王代运寻常事，莫恤千秋身后名。
近闻寇盗理戈殳，太府输金入大炉。百鍊刚刀斫西夏，万钧强弩射单于。
天池树色郁苍苍，空际烟尘接大荒。同室有人工煮豆，后门何事又迎狼。
淮边羁思岭头云，绀彩腾时电影奔。一日恰如时辈事，十年空负主人恩。
坎有亨心方善处，兑为丽泽要深穷。暮春乐处儿知否，好趁曾门咏舞童。
两边髯鬓雪交明，一笑何期在客京。此会向来随是梦，相逢喜定却还惊。
金气方张犹重杀，物华已结未多收。老来姑置行藏事，它日其怀独倚楼。
行行杨柳古墙阴，摆尽春风绿转深。俯仰自能无一事，何须投迹向山林。
洗盏从容对圣贤，笑谈未了意悽然。折腰我既惭陶令，肆志公宜学仲连。
农夫拱手但垂泣，人力区区固难御。扑缘发毛困牛马，啖啮衣服穿房户。
荷锄剩治田间秽，抱瓮勤灌园蔬畦。明年春酒或共酌，为我扫石临清溪。
拾取空山片叶黄，风前信手记沧桑。材无大用还知止，事到中年过即忘。
欲去尚看童仆面，相留只愧故人心。惊魂怕问前头路，老马驱驰已不禁。
宝地雄蟠江渚中，巍峨楼阁势凌空。八窗云气连青嶂，四面波光荡绮栊。
蜀浙当年贡亦劳，至今惟重建溪毛。地灵丹凤衔萱草，水圣苍虬幻雪涛。
好花开得几回看，又被东风一阵残。蜂蝶不来啼鸟去，有人还倚玉阑干。
春意城隅又倦侵，粉樱初发婉娈心。平生无分花前住，反复愚人泪满襟。
阁下寒溪涨碧湍，阁前苍翠数峰环。危梯续蹬穿松下，细竹分泉落石前。
欹斜古屋枕江干，恩赐残骸许挂冠。杵臼有声聊足食，羊牛识路自归阑。
百城草木知威望，一代贤能入荐书。近日东南兴节士，既旌吴子又褒徐。
独倚西楼夜渐深，下弦月欲近觜参。立秋是日微微雨，病暑衰翁稍慰心。
筋骸得似当年否，气血能如旧日无。却喜一般增长处，樽前谈笑有工夫。
厌攀杨柳临清阁，闲采芙蕖傍碧潭。走马台边人不见，拂云堆畔战初酣。
赫炎销骨火云蒸，御气排空病未能。竹外狂呼遭鬼詈，湖边小立待波澄。
搔首临风独倚栏，客边惊觉岁华残。栖迟未遇常鋾荐，邂逅宁弹贡禹冠。
百花洲上姑苏台，吴王宴时花正开。半空画烛西子醉，三更铁甲东门来。
溪水年年自浅深，山云日日半晴阴。溪山好处划开眼，看水看出悟此心。
回也逍遥只寓言，参乎三省道真传。明知荣悴何由我，谁道修为亦属天。
传语春光恰好秾，太秾恐怕恼衰翁。日华五色无寻处，只在蛛丝来去中。
九重宫阙参差见，百二山河表里观。暂辍去蓬悲不定，一凭金界望长安。
群山处处尽凌空，未若奇峰隐寺中。一见便知名不叶，为传佳句满江东。
说著功名我自羞，喜君解剑换吴牛。莫将江上一犁雨，轻博人间万户侯。
窘墙堵之伏潜兮，登斯栖以遐观。匪吾居之为隘兮，乾坤曶其盂盘。
濛濛海气遍东西，何日干戈许再提。华表空闻丁鹤语，乱萌先兆子规啼。
春来何迟去何速，回首红颜忆骑竹。急须携酒听黄鹂，莫待杨花眯人目。
道侣难留为虐棋，邻家闻说厌吟诗。前峰月照分明见，夜合香中露卧时。
锦钺龙臣驻五羊，敢驱群兽恣披猖。量天有尺传膋氏，拦火无帆禦佛郎。
蛮榼合携千日酿，文楸还算几枰棋。众生颠恚方交谪，待證公言作导师。
月自西沉雁自南，孤峰尽日锁烟岚。浦江老柳晞晴丽，料被春风理旧鬖。
日出终南无隐豹，春回河曲有腾鱼。他时倘遇登龙客，为道膺门古不如。
人境惜无青鸟使，仙源苦被白云封。老来忽忆当年事，都付层霄几杵钟。
莫效涓埃裨国计，况无毛发为身谋。所须菽水能多少，踪迹飘然不系舟。
里人见说俱延颈，海峤从今定息肩。夜夜故山频入梦，为君端欲买归船。
芝童不信来尘壒，羽盖虚疑出杳冥。安得身轻似黄鹄，洗头池畔摘寒星。
息壤竟辜鸡黍约，空庭渐怯芰荷衣。明朝准拟师高季，括颈留君悕不悕。
浮云万事不到眼，千岁人间心尚孩。屏风叠下看花落，扇子峡中闻雪来。
胜处得閒真阆苑，醉馀忘世即函关。诗高不饮妨何事，恐对湖光自忸颜。
涸辙馀生供獭祭，筑堙政策笑狐埋。仓储卖尽还筹账，慈善同胞劝孔怀。
江亭杨柳折还垂，月照深黄几树丝。见说隋堤枯已尽，年年行客怪春迟。
行次野枫临远水，醉中衰菊卧凉烟。芙蓉散尽西归去，唯有山阴九万笺。
慈航广布二千载，法乳长施十万周。今日禅庭欣作客，福缘当遇不当求。
桃李无言照水光，玻瓈盆底洗新妆。不须水上红云句，水上红云不解香。
向来疏率任天真，此去扶持护善邻。只恐磨砖难作镜，已知行水戒推轮。
东风渐急夕阳斜，一树夭桃数日花。为惜红芳今夜里，不知和月落谁家。
北地羁魂念念违，一朝竟与雁南飞。偷生九死犹相见，失主孤臣何所归。
诗情书兴两萧然，寂寂寒宵饯旧年。寿算已惭逾八十，世途应悔历三千。
肯为酴醾题好句，句成更肯轻相付。明年公对紫薇花，欲得此诗无觅处。
藤树谁知先后生，万年相倚共枯荣。层台定自有天地，鼻祖已来传父兄。
稳坐渔船凭海浪，放开眼孔识人情。一家四处欣康泰，同气连枝各自荣。
第六筵开在禁庭，蒸麋烧鹿荐杯行。三宫满饮天颜喜，月下笙歌入旧城。
闲寻女伴过西家，斗草归来日未斜。睡睫蒙蒙娇欲闭，隔帘微雨压杨花。
石榴小萼未开时，浑似红樱压翠枝。照日含风千万朵，故园千里正相思。
当年携手看霜菊，回首梦断台城芜。山阴居士行亦去，海上形影将谁俱。
邻船乞火炮蛤蜊，樽中浊醪把一卮。陶陶万事不复理，冻口且味寒酸时。
江山惨淡真如画，烟雨空蒙自一奇。病酒春眠不知晓，开门拾得一篇诗。
江门春水晚来风，一望微茫向远空。几夕波涛惊客梦，十年沧海老渔翁。
古来人物画为难，惊见仙公树石间。莫把丹青名右相，太平勋业在人寰。
岸容惜别添新暝，沙尾回风作峭寒。此是黄塘歌唱地，荒残今日眼中看。
一年一度中秋月，两度中秋两度明。绮席露生珠树湿，银河倒影玉帘清。
菱透浮萍绿锦池，夏莺千啭弄蔷薇。尽日无人看微雨，鸳鸯相对浴红衣。
魏都南馆相逢日，闹向春风倒一尊。连夜花开驻归骑，即时席上插降旛。
朝夕饮冰知冷暖，长时砥剑著风雷。骋望千里江淮路，燕雀居巢去鹢催。
风雨年年自合离，岛夷闻道屡探奇。人间正斗移山力，不信罗浮睡不知。
花间少女剪春寒，粲粲霓裳舞队仙。月夜遥看环佩冷，莫教吹落玉花钿。
悯仰随人违古道，寒温服药应天时。灯花未落瓶笙寂，明日阴晴那得知。
寒芦万顷迷西东，夕阳上下江天红。炊烟几处袅轻碧，知是渔家收钓筒。
君王不幸妾当灾，弃女抛男逐马来。夫面不知何日见，妾身还是几时回。
迩来传食初无问，醉饱无劳主人劝。绝胜诗人杜拾遗，所历诸家才一饭。
平原浊世誉翩翩，忽到恒河皱面年。门第人材谁比得，荣观燕处早超然。
凄凄嫁娶不须啼，出门万里沦中路。我怜秀色茂陵女，既有新人须有故。
香汤洒浴更斋清，运动形躯四体轻。魔鬼自然生怕怖，神魂必定转安宁。
小楼高下依盘石，弱缆西东战急流。入峡初程风物异，布裙跣妇总垂瘤。
渺渺江南道路长，故乡回首勿情伤。梅花自是江南物，但看梅花即故乡。
所兴吴越天有年，污邪委地连山前。与君步屧探禹穴，感时兴物俱惘然。
但留大义垂千古，敢望虚名到九重。稍待銮回扫境后，五湖烟雨尽从容。
楹高甲帐云霞色，官冷牙牌冰雪辉。一自梦回天万里，长安空见塞鸿飞。
桃花风里鬓成丝，老眼青山百不宜。犹有中原旧家在，相寻呼酒和新诗。
同时待诏庆遭逢，有旨上方使给札。咫尺彤帷伏作图，天颜一笑首披阅。
头尖项细肚皮拖，白翅生来满背铺。腿脚不长身懒拥，当头金线叫喽啰。
别席俯迎篱菊秀，全家看尽渚莲红。临分不用言为赠，奕世忠臣祖风。
亦逢纸户曾相识，尚有樵踪且莫回。端为何人作风物，漫山漫谷野花开。
尘埃不到日影薄，沈簟拂拂生凉颸。四支舒安百虑废，彷佛认得太古遗。
人生汩汩逐风波，祝子长年要若何。一日洞然无障碍，元来佛法也无多。
怡声即有平安报，按部宁令造次差。豸角剡霜书载续，雀牙行路俗休哗。
枯木寒鸦夕照迟，大书深刻壁间词。淋漓元气千秋笔，俨雅堂前第二碑。
一世危肠赋愍征，江城梦断到边城。晚风不送采莲曲，落日唯闻喝马声。
野水有波增澹碧，霜林无韵湿疏黄。萤稀燕寂高窗暮，正是西风玉漏长。
野哭几家闻战伐，夷歌数处起渔樵。卧龙跃马终黄土，人事依依漫寂寥。
幽抱仍钟吟皓月，闲心无意赋秋莲。常生终竟归常化，木坏山颓付自然。
李叟仙居仍近市，黄公道院亦依城。定应昔日山林地，未有今时鸡犬声。
阶庭旋见收黄潦，斋壁何因上绿钱。多谢化工哀老子，遨游不复更祈年。
经年等待中秋月，一夕阳云扫不开。高树时惊疏雨过，空山那复故人来。
肯信村廛有是非，年来阅世学忘机。枕中车毂难妨梦，画里江船且当归。
听讼初承召公后，递诗须继乐天才。政成不待三年报，入告谋猷岂晚哉。
物外岁时犹可记，道旁骴骼待谁褒。逢辰负尽东篱菊，赢得霜颠倚槛搔。
朝开夕敛如趋市，明日风光移别蘤。平生爱花入骨髓，白头出没与花似。
五杉今日祗三株，曾是诗人叹息馀。君去我来杉尚在，断肠君没见君书。
来时西馆阻佳期，去后漳河隔梦思。知有宓妃无限意，春松秋菊可同时。
礟车亭午作云头，喜雨亭前黍徐秋。但得人间瓯寠满，等閒万虑一时收。
朝纲独擅惶何有，天殛频遭究已迟。虐雪哀风三月暮，生人俱是断肠时。
昨夜霜凋万壑枫，千枝无语黯飘红。西风不解别离苦，连理轻分缱绻中。
凛烈寒威著寝衣，中台独宿夜分时。郎潜已叹斑冯鬓，幼学空思下董帷。
孤馆幽幽一境清，昼长无事亦无营。睡频推枕仍重起，坐久抛书却再行。
道得无言杈下死，霍山猛跳入怀中。三千里外虚相赚，更有何人透此宗。
卮言坐遣壶中月，物色频惊塞下春。使者不知为旅意，佳篇犹拟驻征输。
好书相伴度馀年，人道坑灰不再燃。已有新苗栽雨后，不忧残烛点风前。
蓬莱荐剡五云深，才子囊书赴上林。双涧野僧留别偈，七岩山色寄离心。
锺山好住苦弗住，驮岭难居真欲居。出地入天须任我，来今去古不关渠。
日颓云紧晚笳凉，凋槭城台鬼作乡。官守令穷狼脱柙，东南辎断雁筹粮。
与子同家湖上山，烟波浩渺东西间。长江万里每独往，落日孤云时共还。
长安万里传双泪，建德千峰寄一身。想到邮亭愁驻马，不堪西望见风尘。
旱尘久涨尘市暗，渴梦欲挽江湖吞。何人远致双鲤信，知我来扣罗雀门。
渡河应避冯河勇，搏兽终归舞兽仁。他日朕虞须命益，九官济济定相亲。
胸怀作恶无处说，天气昏昏月含雾。故人如从空中落，逼耳好鸟鸣韶濩。
登临送目际天涯，人物风流胜永嘉。已激清流乘书鷁，尚留醉墨看涂鸦。
乳窦孤明含海日，石桥危滑长春苔。终寻十八高人去，共坐苍崖养圣胎。
九日登临老奈何，强将幽恨寄悲歌。疲欹巾帽愁风动，病著饥肠厌酒多。
风尘楚楚脱尘凡，更向群中数阿咸。坐想后来应跨灶，笑人终岁著青衫。
二天在顶家家咏，丹凤衔书岁岁来。虚说古贤龙虎盛，谁攀荆树上金台。
不妨开径栽花卉，政复藏书遗子孙。八十光阴无可恨，聊歌楚些为招魂。
游遍丹山与翠崖，新村渡口日西颓。神仙有无不可问，欸乃数声归去来。
当时城廓亦崔嵬，墙下森森白骨堆。动地狂言犹在耳，回看旗帜已成灰。
玉观金桥无限时，楚臣汉女不胜悲。如今荡荡平平矣，却合融融洩洩之。
踽踽园行渺一身，半厓风叶落吟巾。无花与解相寻意，有酒先酬少饮人。
撒手那边千圣外，见知不与凡同会。高峰绝顶棹孤舟，海裹炉焚烟自在。
百战侯封表赐茔，庐山一一仿长平。清朝戢武留颜色，白首降羌记姓名。
访古暂陪湘水浒，忧时远到雪山阴。牧羝持节畴能似，空倩宾鸿为寄音。
葱蒜杂言馀辣气，松筠天性惯荒烟。闲忙中有真情趣，何碍清贫又一年。
性耽山水不谐俗，家有丘园常自怡。羡煞耒阳鱼网纸，几时求得写新诗。
色带金铜眩怪青，照人心胆已曾灵。铸时便有山东影，不使秦皇见乱形。
静取黄庭诵琅琅，炉烟喷结柏子香。上元仙官朝紫皇，九关洞开凤鸾翔。
祁连晴雪远浮空，迢递高城落照中。一万里关由此止，两千年事岂曾终。
直疑天上梅花落，莫作人间柳絮看。我欲乘风游汗漫，倚栏空自羡飞翰。
银河一道下天来，苍壁冲云万仞开。白浪驾风千石转，四时不断响惊雷。
何事金陵王气钟，琅玡开幕据江东。舟人忽见风云起，一旦龙飞五马中。
逃禅野榻排芳草，觅句寒崖扫落苔。容易三年抛绝去，不胜啼月晓猿哀。
乐奏新声彩币红，令君名满练溪东。风行驿路除宵警，雨足山乡乐岁丰。
酒欲饮时斟易尽，棋当胜处著嫌迟。个中自有无穷趣，莫遣儿曹取次知。
尽日书齐无案牍，有时佳客上云霞。清心自照江湖水，和气长开草木花。
别来方策迷情断，老去园林逸思生。叙旧幽轩时一笑，更宜茶鼎作蝇声。
賸欲扶筇随意行，要令心迹得双清。何时同入翠微去，丈室先参老净名。
桃在仙翁旧苑傍，暖烟轻霭扑人香。十年此地频偷眼，二月春风最断肠。
九疑巉天古云埋，遥想帝子龙车回。心衰目极何可望，九歌寂寂令人哀。
名全更觉斯文重，道在何妨旧业穷。惟有当时恩义在，天涯此别叹西东。
美人相思隔天阙，长望云端不可越。手持琅玕欲有赠，爱而不见心断绝。
君子军中万户侯，文章经史总兼收。却将我辈毛锥子，夺取将军丈二矛。
狡窟空来四十年，沼江犹自少炊烟。茫茫旷土无人问，芦荻春深绿满川。
相将洒泪衔黄土，筑公虚冢青松路。年年同祭伍胥祠，人人不上要离墓。
康郎一战启真王，末造儿孙遂不纲。最小朝廷甘逼处，无愁天子总淫荒。
十日得閒须小醉，一年最好是深春。鸟声似向花枝说，曾见无怀有此民。
荒城熠耀相明灭，野水芙蓉乱白红。知欲访僧同寂寂，应怜病懒畏烛烛。
我閒访友于溪居，三叹共读公之书。清诗句句律有馀，爱而不见今何如。
高人不见诜僧判，江海同谁讲子平。能以静功窥造化，每于先事动公卿。
坐久支吾催煮药，饮豪络驿看传觞。废游不但因公事，风雨连朝故觉妨。
穷愁终日竟胡为，老健人间自一奇。每驾柴车游古寺，间骑竹马伴群儿。
炎绍诸贤虑未精，今追遗恨尚难平。区区王谢营南渡，草草江徐议北征。
老尚携朋到上方，后公已是一年强。云梯猿引犹能上，阴洞蛇行幸免创。
栖冷每怜鸡唱早，云开初见月痕新。闲中有味君知否，熊掌驼峰未是珍。
凡卉徒妖迥不同，输渠篱下自丛丛。趋时示肯隐君子，比竟依然带晋风。
太平乐事及黎元，佳月兰灯照有年。景焰煌煌浮魏阙，清光穆穆抱尧天。
凄凉风满竹十个，的皪春归梅一班。可笑野人无击累，机心犹在钓鱼湾。
窗前谷雨分茶鼎，屧底春山却笋舆。种种风流今日尽，可应南望不欷歔。
幽人自笑居空谷，游子从教往丽谯。一盏青灯对编简，旧欢如梦壮心凋。
闻钟客散催疲马，施食僧归起倦鸦。襆被祗应忘说去，夜深还听演三车。
无涯桃李待清明，经岁言能开得成。不念化工曾着力，狂风何故苦相凌。
艰深乍觉诗如谶，消散方知道是虚。一卷杂华繙未了，被人邀得过僧庐。
停船夜坐亲孤月，把锡秋行入乱峰。便道须过大师寺，白莲池上访高踪。
朝来散雾萦朱栱，夜后流星透碧窗。倚遍阑干愁目眩，飞鸢旋转故双双。
望里真州路尚遥，人烟沙市接江潮。虚亭飒爽晚来坐，一带秋山隔岸招。
露草欣逢晓日新，各将珠琲斗呈珍。红光影里如何拣，颗颗圜明颗颗匀。
孟光求嬁得梁鸿，无下相随不讳穷。卓荦才名今日事，萧条门巷古人风。
词华若我惭雌霓，笔力惟公掣巨鳌。欲作歌诗兴协律，清朝今日有王褒。
浮名何啻如云薄，钟鼓爰居非所乐。漱石枕流知善谑，友月朋风差不恶。
满城风雨满城尘，盖紫藏红漫惜春。春去自应无觅处，可怜多少惜花人。
身依闲淡中销日，发向清凉处落刀。闻著括囊新集了，拟教谁与序离骚。
威憺江湘弥抑抑，腹藏兵甲亦便便。出师再表争形胜，知在龙蟠虎踞边。
客计年来尚卜居，楚江渔父意何如。茂陵肺病长卿赋，汉帝心知贾谊书。
八尺龙驹蹄削玉，霜毛雪鬣超凡俗。骄嘶顾影食场苗，朝暮逍遥在空谷。
立朝共踏东华土，居里同抽北阙身。从此清风与明月，尊前真属两闲人。
花月楼台近九衢，清歌一曲倒金壶。座中亦有江南客，莫向春风唱鹧鸪。
武林一别几经秋，谁料同为锦里游。蒹苇已瑶树倚，琼琚仍愧木瓜投。
剩对残碑苔迹青，醉翁操绝更谁听。数声啼鸟游人散，落日苍茫坐古亭。
周南留滞得归迟，三策天人圣主知。四海喜闻新政日，六街争看状元时。
登岱一鞭开晓色，渡江双旆泛春涛。送君回首新林浦，宁得相携解佩刀。
为问昌平吴典史，到官民事近如何。清时雨露涵濡厚，想见丰年黍稌多。
山影高低都著树，溪声转折不离林。耳闻山鸟钓舟语，万绿围天无处寻。
榜舟不厌频来往，岸帻常须半醉醒。赋罢新诗自高咏，满汀鸥鹭欲忘形。
朝阳烁烁欲争流，已过群红盍自脩。发尽妖妍犹未歇，天机终待几时休。
百年宰木都成拱，遗民争说将军冢。故垒荒凉箭镞埋，荒祠惨澹弓刀动。
负郭依山一径深，万竿如朿翠沉沉。从来爱物多成癖，辛苦移家为竹林。
即防永诀诚多虑，聊订前期强自宽。留得两身憔悴在，相思祇隔路漫漫。
东西南北身已老，安得丹液还元脑。碧桃洞口花乱飞，留待归来不须扫。
尺一催公想疾驱，盛传今已过羌庐。纷纷眼底何时定，郁郁江南更久居。
湍水龙潭古迹遗，不因老叟有谁知。乡人祷雨无灵日，云魃常羊尚在时。
玉带歌残吊古词，五云散后剩荒碑。地疑崖海全妃墓，人比湘江二女祠。
遂初陈迹遽凄凉，击叹青箱极荐杨。谈笑於侬情易厚，典刑使我意差强。
得事只烹身上药，痴心莫望火中莲。但能求己兼求命，休说三千与大千。
只今青史留封事，如此红尘肯抱关。云外九江何处是，故乡应有鹤飞还。
情如太上忘方好，痴比长康恨自多。想见梨花千树底，他时执手对梨涡。
阴洞容光明复晦，乳泉盈坎润难枯。试拈九节风前嗅，已觉登仙不用扶。
薄薄中单掩塞酥，不知眉黛有愁无。微颦莫是尝梅子，好事论为齿痛图。
经冬重庆浑无雪，建子中华早换春。山市却看灯火闹，不知身是过江人。
江南菉竹漫成林，山县鸣琴白昼阴。他日使君江北去，披图应忆岁寒心。
天边一与旧山别，江上几看芳草生。独倚阑干意难写，暮笳呜咽调孤城。
是处林园明紫翠，晚晴楼阁倚嶙峋。村村鸡酒相招唤，安得便为同社邻。
南来吴隐知泉味，北走东坡负酒缘。一往独量深浅水，五年三对合离筵。
雪馀得暖多非料，世乱逢春百不如。可叹山阴诸大至，更无缄札到穷居。
尽有溪山尽可閒，竹符英节几年间。竟归问舍应游泳，将老择乡谁往还。
中夜永怀听叠漏，先秋归梦涉层波。愁人白发自生早，我独少年能几何。
疏种碧松通月朗，多栽红药待春还。莫言堆案无馀地，认得诗人在此间。
絮雪纷纷不自持，乱愁萦困满春晖。有时穿入花枝过，无限蜂儿作队飞。
胜地深怀起义年，载将孤愤上江船。裂眦怒发从兹去，便欲弯弓向日边。
不堪众稚贫为累，坐使孤生发半华。傥许侏儒均赋粟，不妨老子自餐霞。
维宸笔之天纵兮，臣固不得而议也。若一艺之必极其致兮，亦盛时之细也。
呜咽离声管吹秋，妾身今日为君休。齐奴不说平生事，忍看花枝谢玉楼。
暄和春景好供诗，日暖风轻上胍肥。白鹭时窥秧剌剌，黄莺频说柳依依。
观其衮衮出论议，收敛便可与簪笏。试将邀之使从仕，笑指此顶安更发。
吹红洗白雨三日，吾园花在已离披。一年春事坐如此，白首穷谪归无期。
东山有石西山鬃，尔能断之如水否。他年飞出雕金匣，是作龙行作鬼走。
旧德镇浮轻组绶，新篇寄远尽珠玑。凤雏已长丹山翮，伫见层霄向日飞。
组绶翻嫌近钓名，羡君绮岁句从衡。玲珑玉镂窗前色，飘渺箫传海上声。
散花标格久闻知，水远山长一晤迟。澹澹清流遗浊世，些些浅梦漾深卮。
新斸孤根手自栽，和锄和雨破苍苔。寒窗岁晚多清事，只欠幽芳带雪开。
垂白堪思大乱前，薄游曾驻洞庭边。寻僧古寺沿沙岸，倚杖残阳落水天。
我今解悟月深意，荣华咄嗟复凋悴。归来塞窗仍闭门，众人昭昭我独昏。
河东岂必无三凤，绵上宁容有一蛇。闻道楚贤今识玉，连城须向国工誇。
见山楼迥倚晴虚，看展终南百幅图。闻说二林尤胜绝，想公高兴在香炉。
压树早鸦飞不散，到窗寒鼓湿无声。当年志气俱消尽，白发新添四五茎。
夔子山高峡天阔，骚人宅近刚肠悲。菊花上头不易得，酒盏到手何须辞。
可但客衣吹杲杲，只愁春色去堂堂。辍行句好犹追逐，驽蹇奔波怯乘黄。
高台宜旷壑宜幽，尽把遥天爽气收。万井远烟松外暝，千冈平照雁边秋。
戟郎久已容方朔，园令何妨老马卿。咫尺苍梧云不隔，追趋惟有泪沾缨。
苦无仙句留鸿爪，欲逐豪家试马蹄。今日不须劳锁钥，北门城外草萋萋。
欲下金阶翦牡丹，夜来风士怯轻寒。腰如束素天然细，不为伤春带自宽。
若言琴上有琴声，放在匣中何不鸣。若言声在指头上，何不于君指上听。
吴许遗留试剑石，葛艾弃置烧丹炉。当时俗眼固不识，一旦脱屣朝清都。
天明径欲相就语，云雪填城万家白。冬风吹鬣马更骄，一出何由问行迹。
冶城迤逦过清凉，城脚连云一带长。佛寺仙宫更游苑，杖藜知费几诗章。
赐书班嗣借相看，西第今来卜昼欢。碣石夕阴黄柳细，渔阳春色白云寒。
閒邀物外神仙侣，来访云间礼义邦。大梦谁教遽然觉，插天峰影翠涵窗。
云散青山开翠屏，主人别业结林坰。白凫泛泛翻莲沼，青荔离离覆草亭。
白洲老吏直不阿，手持三尺无坡陀。欲令虞芮成礼让，不遣秦越相讥诃。
摩诘诗从画中见，触处天机自流转。黄鹂白鹭辋川图，入眼何须好束绢。
自是中朝柱石材，西风尘土暗蒿莱。河阳县里花初放，彭泽门前柳未栽。
切云冠弁拱长生，匝地英髦集紫清。共喜草茅承帝问，欲倾尘雾赞皇明。
此时美稷勤邀迓，他日桐乡必奉尝。为报庚桑相俎豆，不如道术永相忘。
花枝不管人为客，笑向春风满意开。忽忆寻芳年少事，梦魂曾绕故乡来。
家泉石眼两三茎，晓看阴根紫脉生。今年水曲春沙上，笛管新篁拔玉青。
暖风覆野看摇燕，晨气笼晴想韵鹂。有实可祈催食麨，昼长村疃不攒眉。
翠柏环庭数亩间，萧疏仍是枕江干。都如君子怜松茂，半为主人谙岁寒。
快得联诗到侯喜，何当载酒过扬雄。交情须作霜松老，莫学翻翻桃李风。
二十五州人所祷，万口一词寿而康。君不见夜来南极星转芒，又不见朝来南极日转光。
不栽繁杏试晴红，不种垂杨拂暖茸。堂下生涯无一物，月中修竹雪中松。
负手溪桥落影长，秋枝无力挂残阳。南山才禁三分碧，北雁初衔万里霜。
江上清声入夜哀，潜虬初泣雁初回。前山月起青如黛，怕有幽人骑凤来。
谁施骨肉死生惠，只有皇天后土仁。可保斯文犹未坠，庙堂宜亦用儒臣。
且欣膏润入效原，为拯黔黎出沟渎。敢将固陋测帝心，概想生灵皆子育。
饭余浴罢趁凉行，偶憩池头最小亭。醉倚胡床便成睡，梦闻荷气忽然醒。
盘馔勤勤祷祠客，桅樯戢戢待风船。我来三酹谢休德，馥郁金炉沉水烟。
门前老树饱风霜，封植良勒不可忘。累世衣冠流泽远，百年基绪庆源长。
自从得向蓬莱里，出入金舆乘玉趾。梧桐树上春鸦鸣，晓伴君王犹未起。
碧斝漫誇河朔饮，冰山徒侈贵豪酡。北窗我爱陶潜卧，岸帻朱明一笑过。
鸡鸣如晦雨风频，不避秦人不帝秦。励我浏阳有诗句，安排险阻著孤身。
山下江流幸自清，山头明月已无情。此心若愧王贞节，莫向清枫岭上行。
路过潮沟八九盘，招提雪脊隐云端。金钿一一花总老，翠被重重山更寒。
雪屋灯青客枕孤，眼中了了见归途。山间儿女应相望，十月初旬得到无。
曾向兰台挹御芬，中原桃李又归君。房心好映三台象，河洛仍开万古文。
豹骨支离皮讵在，虬柯屈曲势难移。已无红泪题吟简，欹帽梁鸿啸五噫。
倾倒不知情话密，衰隤深畏酒行频。落花一夜成疏迹，风雨还增客恨新。
兰在深林亦自馨，岂因风雨阻鸡鸣。由来君子须谋道，不为时人有重轻。
淮浦水深八尺强，新城旧城如巨洋。行舟欲泊苦迷岸，居市半空惟堵墙。
又成画舫珠帘去，可奈红妆翠盖何。纵使曲肱无别梦，一尊风月弄婆娑。
历城未到已尝闻，文綵鱼盐市不贫。千里山川齐故地，百年风俗舜遗民。
同时学赋羡君成，流落怜子十载情。周室主书专柱史，汉家掌故待诸生。
菊如相得无先意，梅亦倾心敢后开。恼彻会心黄太史，他花从此不须栽。
梅渐娇黄尚未睛，潇潇惊煞小金铃。湖光如镜新铺白，山色垂鬟半隐青。
邑丞族望迈平韦，谦槩能过白板扉。应是德门流庆远，清芬今复继乌衣。
朗照定知今夕共，旅愁偏恨此时多。寒毡碌碌居人后，愧把雄心诉素娥。
吾今与汝要知止，凡事中间要谨始。生意宜从稳处求，莫入高山与深水。
行书满纸遗君文，可见闺门敬若宾。应与少文能协趣，定因元亮遂忘贫。
楮刻三年殊未就，诗成七步可须催。平生信笔多狂简，从此方知所以裁。
罗雀门庭客退閒，漫天风雪入愁颜。良朋命驾每千里，置厦庇人空万间。
春来何处不归鸿，非复羸牛踏旧踪。但愿老师真似月，谁家瓮里不相逢。
西风忽来凉月晓，枫叶芦花秋意少。劝君多饮莫多谈，截断中流公更参。
业精岐扁更能文，不出门庭自远闻。常笑宋清书药券，每非徐孺谒邦君。
东郊风物正熏馨，素浐凫鹥戏绿汀。凤阁斜通平乐观，龙旂直逼望春亭。
云绡半幅凉钗滑，援琴向风弹白雪。冷玉屏开十指寒，输却鸾篦戏相夺。
客怀夜雨打破壁，世事春江横钓舟。为报能文韩吏部，吹嘘籍湜预名流。
泉来有脉去无痕，水底神龙暗吐吞。莫怪一池杯样小，个中风雨洗乾坤。
金台日暮起悲歌，坐运星枢可奈何。纵得补天娲氏石，难挥驻景鲁阳戈。
费尽千金写玉容，冀承恩幸宠深宫。妾心未改君心改，不及夭桃媚晓风。
离红百颗橘千头，何似南枝雪未收。国为和羹思是晏，士因止渴忆兴周。
公来宽假讼诉少，杻械颠倒生菌芝。神疑公惠入人浅，六月岩谷囚雨师。
不将朝服换斑衣，正以亲年慰所期。却恐英名喧众口，未容莱子作儿嬉。
篱边野外多众芳，采撷细琐升中堂。念兹空长大枝叶，结根失所缠风霜。
舞罢还将旧书读，鞭霆驾风追往躅。归朝溥作王家霖，大慰四海苍生心。
天涯久客我何堪，聊喜灯前得纵谈。磊落金盘荐糖蟹，纤柔玉指破霜柑。
犹忆班荆鲍井东，佩刀尘涴累雕虫。惊心虞圃青笳月，别梦邮亭白芷风。
凭窗遥看一长洲，二水围城气势遒。正是晴空三万里，半窗斜日过嘉州。
蓼花锦岸红欲流，稻田高下铺棋局。碧岩耸出碧天半，鸟不敢飞缩双足。
独行长路俨如僧，水滴檐牙半是冰。归到空园人已尽，雪花穿户打残灯。
澹庵眼似坡仙高，眇视轩冕如秋毫。忠臣要作社稷计，那知平陆生风涛。
宝钗头上千黄金，可怜堕井无复寻。情如秋岭朝朝淡，愁似春江日日深。
谁言刘季真君敌，毕竟诸侯负汝深。莫向寒潮作悲怒，歌风台址久消沈。
年来年去春复冬，眩生有尽情无穷。一泓清泪洒不断，四山萧飒来悲风。
狂醉桑榆忆唱酬，额书遗像两无留。失之彼者得之此，生死交情有扇头。
秋风鵰鹗刷天涯，有底男儿只恋家。病后暂收文字眼，焚香清坐看黄花。
塞上今年有事宜，将军承诏出全师。精金错落八尺马，刺绣鲜明五丈旗。
先生宁负虀盐口，负岁来沽春社酒。好事晴鸠唤睡醒，与人谷谷论花柳。
种菊东篱志未偿，骑鲸竟往白云乡。山中招隐人辽邈，地下脩文事渺茫。
一生忠孝发于诗，不为桃根与柳枝。枣本流传容有伪，笺家穿凿苦求奇。
州忘县邑县忘乡，我实自弱非贼强。捐金买静恐不售，尸祝鼠辈拖朱黄。
轻明缨络垂身后，重叠芙蓉衬足初。曾向梦中潜祐我，烁人仪表降蓬庐。
有人卖塞功犹烈，昨夜移舟壑岂知。剩抚垂髫孤女颊，好传琴德肖风仪。
授我神方皆上口，负他鬼谤亦甘心。酬恩剩有琼瑰泪，洒作秋空片片阴。
背郭幽栖只数椽，安心调息引流年。午檐花动鸟窥户，春渚艇横风满川。
幽壑潺湲小水通，茅茨烟雨竹篱空。梅花乱发篱边树，似倚寒枝恨朔风。
礼均湛露宣飞斝，乐奏钧天着发弦。圣主经文与纬武，全胜巡幸射蛟篇。
曾是先皇殿上臣，丹砂久服不成真。常骑马在嘶空枥，自作书留别故人。
曾说岁穰占腊里，更传天喜见颜间。归来乞与新诗句，清绝何人许共攀。
乱竖披猖仍累岁，吟朋散落益思公。孤弹衰涕寒云里，魈魅如窥万竹丛。
笑口顿忘颠沛日，及躬容作太平民。天河洗甲龙蛇遁，壶里乾坤总是春。
移舟水溅差差绿，倚槛风摆柄柄香。多谢浣纱人未折，雨中留得盖鸳鸯。
黄阁碧幢惟是俭，三公二伯未为荣。惠连忽赠池塘句，又遣羸师破胆惊。
花花祗疑名品尽，图书方验古今贫。将军朝下无余事，端为风烟作主人。
关路谁非观国宾，此君肝胆独轮囷。故家遗俗欲坠地，博士议郎方要人。
饮量平吞叔度陂，宣城风月旧相知。雪霜欺客凋新鬓，珠玉投人出好诗。
东阁官梅动诗兴，还如何逊在扬州。此时对雪遥相忆，送客逢春可自由。
一室宽于养鹤笼，荻帘疏透雪花风。怪来几案无寒色，春在题诗卷子中。
荆棘丛中少避锋，归来袖手十春冬。茅檐去市远更远，樵路入山重复重。
纸袄麻衣要隐山，餐松饮水守饥寒。日魂月魄空呼吸，到底方知入道难。
街灯照影玉颜黦，苦寒犹更削瘦骨。心灰已埋千丈窟，难随清音出曲突。
亦知南国稻粱肥，水满春江努力归。闻道楚人矰缴细，平沙短草尽藏机。
台星八轸照三湘，申画南云作寿乡。太始以来山色在，北流无尽长声长。
清晨手写一函经，舍利毫端已似星。但使有僧能过诵，不妨鱼鸟共来听。
旋妆冷火试龙涎，香绕屏山不动烟。帘幕半垂灯烛暗，酒阑时节未忺眠。
季子高风乔木古，春申往事暮潮平。塔钤自语无人会，饮散江空霁月生。
远近溪山资胜尝，往还舟楫称闲行。谁知东路贤哉叹，二阮方能继此声。
佛屋支撑仅可间，过门无客客非残。公能有意重来否，竹涧松门暖不寒。
菊还恋节移盆瘦，蟹略经霜送酒肥。倘肯重来须记取，桃花流水是柴扉。
谁裁婺女轻罗段，我有并州快剪刀。色似山丹殊少肉，形如石竹亦多毫。
梅花四种或红黄，颜色不同香颇同。更远也须重一到，看看随水又随风。
沧海横流天柱倾，金星含笑接门生。朝廷安用百王直，战守必须三大营。
谁唱残春蝶恋花，一团粉翅压枝斜。美人欲向钗头插，又恐惊飞鬓似鸦。
准备点茶收露水，堤防合药种鱼苏。苟非先圣开蒙吝，几作人间浅丈夫。
山路访僧规已定，晓楼闻雨事还非。今年生日无人识，几度儿曹望我归。
天将少讷愈我病，次第为取蹊茅拔。长编巨轴写治乱，笔墨挥洒何横猾。
音容不接祗隔夜，凶讣讵可相寻来。天公高居鬼神恶，欲保性命诚难哉。
我昔年方十六七，面如玉盘发如漆。玉河堤上脩褉时，公子王孙皆自失。
病后切思平日健，心闲欲赎此身忙。何当万竹浓阴里，棋酒同消一日长。
浮生万法本悠哉，大笑羲娥转毂催。官事已邀痴作伴，春风应共老俱来。
画堂绣暮垂朱户，玉炉消尽沉香炷。半褰斗帐曲屏山，尽日梁间双燕语。
怀旧馀年情更切，赏花无伴兴难豪。君能代我偿诗债，幸遇平生第一遭。
松阴漏下一痕天，蝉语秋风未入眠。此刻青衿嫩凉意，当时可到北窗前。
落落死生原一瞬，悠悠成败亦何常。渐离筑继荆卿剑，博浪椎兴人未亡。
久不见子眼空青，见子宛然犹旧情。败船如筛寄江水，天阴夜半防风起。
春日楼台暖气低，东风无主自东西。寻常帘幙有多少，何处画梁无燕泥。
频年除夕犹今夕，此日良宵异昔宵。有客问予何以异，酒垆五世祝三偷。
曲曲青溪叠叠山，石门深处有禅关。我心自得閒滋味，坐听风口尽日还。
我怜轶才就羁绊，岁一往视无蹉跎。扁舟远放汝水岸，浊酒暮醉高阳阿。
都城六月招客语，地上赤日流黄尘。烛龙中天进无力，客主歊然各疲剧。
雍容佩玉身难置，驰骋兵戈心又灰。击剑读书堪自笑，昨非今是好归来。
尤溪塘上征人路，记得停骖一解颜。十载重来儿女换，似曾相识有青山。
关山摇落雁飞迟，江汉飘零有所思。倦客自怜苏季子，故人谁问介之推。
焉知晚节逢陈厄，忽听高歌类郢哀。倚石自怜吟不就，频将拄杖划莓苔。
病馀真是独醒人，还我僧窗自在身。竹杖芒鞋寻胜趣，斋盂禅板悟前因。
汉皇蛇剑穿屋飞，伯禹神鼎沦泗涯。鲸翻鳌转总陵谷，此鉴零落何足疑。
风沙叫啸日西垂，投止何门正此时。写作昌黎诗意读，天昏地黑扈龙移。
阿母瑶池翠水渟，生儿共道得宁馨。金仙元住岷峨国，宝婺遥连奎壁星。
琵琶泉水碧溶溶，又见春归玉柱峰。欢绪已兰羞老大，交期将近懒游从。
湖心何许有人烟，上下双天两点山。犬吠鸡鸣四船里，旋成水国一家村。
雪满石床门闭早，草侵棋局客来稀。岁寒正好看书卷，不用登高怨落晖。
节文严谨名分正，假象植义昭天明。玄景无言圣人代，建中立极绥群萌。
关河豁静晓云开，承诏秋祠太守来。山霁莲花添翠黛，路阴桐叶少尘埃。
司农未晓报龙楼，昨夜中天贯索流。石父不逢齐子相，马迁空作汉家囚。
青门道北云为屋，大垆贮酒千万斛。独龙注雨如车轴，不畏不售畏不续。
溪女卖鱼随市价，村夫骑马纳官租。劳生役役知何益，却笑今吾即故吾。
吾园小小游人稀，吾腹便便空自奇。径草青青可煎饮，雨竹涓涓堪赋诗。
儿子柴门指相似，遥望沙觜孤帆开。行人走迭山店宿，髯客跨驴如跨鹿。
诏条安远民为本，才刃如君地有余。不日还趋宣室召，伊川重访野人庐。
县官渔海鱼不登，捐以予民鱼乃复。一物丰耗皆有道，大抵天心怜不足。
嗟哉俗手何纷纷，卅年键户得长贫。莫轻馀事雕虫技，寂寞扬雄今有闻。
七旬虽慰白司马，三黜空惭柳士师。多谢君诗远相庆，一披顿解老人颐。
昌黎工部未相识，一见怡然如旧游。诗酒论交各相许，何如李白杜工部。
灵辉熠煜充丹禁，瑞雾霏微翳碧空。积累有开鸿绪远，顾怀无际庆基隆。
待寻前辈用心处，款由应须频假借。每厨阅讫当便还，不敢奉欺言羽化。
蓬山曾许挹浮邱，踰纪光阴一瞬休。朔塞风霜人易老，申湖歌舞景长留。
东风细细筀芽绿，畏日曛曛天昼清。万绪不兴坐兀兀，林端鶗鴃两三声。
天街并踏软红尘，飞鞚交驰骇徼巡。椒殿敢期当制草，愧庭元拟用儒真。
地位清高眼见宽，尽收风景入毫端。废宫台榭和歌舞，隔岸江山对月看。
精神天上石麒麟，器业无双间世人。欲展经纶趋北阙，暂将去范董南闽。
断取当如妙喜国，庄严且作化人居。秋风幻出芙蕖后，来去须观本一如。
自插笆篱当药栏，旋移花木向中间。东偏只要疏疏竹，开牖莫教遮却山。
十二峰头月欲低，空聆滩上子规啼。孤舟一夜东归客，泣向东风忆建溪。
萧寺过逢共举觞，无边秋色入重阳。菩提带雨犹分翠，菊蕊含霜半吐黄。
春架秋篱景一同，想因分种自蚕丛。但将酩酊酬佳切，不管花居酒品中。
秦筑长城比铁牢，蕃戎不敢过临洮。虽然万里连云际，争及尧阶三尺高。
偃屈溪山诗卷里，破除风月酒杯中。近来又喜禅机透，一顾丛林万衲空。
抺却浓岚作羽衫，抚松终日坐枯岩。盗悲老氏折衡斗，马谢庄生祱辔衔。
为人须是与人群，不与人群不尽人。大舜与人焉有异，帝尧亲族亦推伦。
诗人百用皆草草，文房所储备精好。君家此纸世上珍，肯分嘉惠及此老。
谁信活途在死门，佛祖是冤也是亲。究义问禅元涉妄，削金添得眼中尘。
日月光华道义存，孤舟援手久铭心。清庠俯首传薪火，浮世潜心远秽尘。
古甃寒潮百尺清，伪王题品老佗营。渴来不饮盗泉水，特地翻为达磨名。
陌上行人歌黍离，三千门客欲何之。若教粗及红儿貌，争取楼前斩爱姬。
人物駸寻迫暮迟，秋风万里来如期。幽虫切切竟何道，羁燕怱怱将安之。
西家扑满本弟昆，趣尚清濁何年分。一朝堕地真瓦砾，莫望韩公无瘞文。
剑关曾蹴连云栈，海道新窥浴日波。未颂中兴吾未死，插江崖石竟须磨。
君归我去两销魂，愁满千山锁瘴云。后夜短檠风雨暗，谁能相伴细论文。
虎穴功名劳唾掌，醉乡风月且藏身。平安欲问无来使，何处荒山野水滨。
谪居正是君恩厚，养拙刚于戍卒宜。戏与山妻谈故事，试吟断送老头皮。
转服豪华一梦惊，葡萄零落犬无声。也知竿首甘心死，得与朝廷谢北兵。
骚人得助是江山，千里幽怀一凭栏。野色岂唯春晚秀，天风长似月边寒。
辛勤勿坠百年业，閒暇留情一卷书。要向儒科著声闻，先从讲学下工夫。
捣成霜粒细鳞鳞，知作愁吟喜见分。向日乍惊新茧色，临风时辨白萍文。
前湾瞥见一渔艇，何处飞来双白鸥。帝子不归烟雨暮，参差吹断楚天秋。
宫前石马对中峰，云里金铺闭几重。不见露盘迎晓日，唯闻木斧扣寒松。
一朵祥云捧赭袍，九天春色醉仙桃。教坊度曲声嗺酒，折槛双瞻舞袖高。
欢呼已怪衰病愈，蹈舞更觉春风酣。何当与子归共载，二月起柁江如蓝。
古人崤函缚三帅，恃勇入险何为尔。我行此山犹凛然，平生矜躁化烟水。
入夜萧条清客梦，翻阶滴沥滞游踪。明朝儗趁嵩高目，好放晴光随杖龙。
诸公富贵纸上语，满座风雷终日淡。我似北人君记取，偶然留滞在东南。
一树梅花古道边，随风堕落自年年。情知所遇合如此，未必春风独尔偏。
不爱其身过易于，尽判一死外无余。麒麟阁上没公议，却把芳名最后书。
倚楼目断暮江边，约定归期夜不眠。香篆有烟灯有晕，笑移针线向床前。
君今忽向大河曲，怀古行歌明月光。华发传经知不恨，相如词赋重游梁。
春风送暖万千家，足食丰衣笑语哗。天日已同尧舜伍，江山好作书图誇。
玉堂金井汲寒泉，坐视青天浸虚碧。岂知来从海峤外，鸟道穿云下绝壁。
萧萧病叶悲霜木，采采幽花识涧蘋。白鹭不知今古事，临江一笑岸纶巾。
握手东冈雪满簪，后期惆怅老吴蚕。芳辰一笑真难值，暮齿相思岂久堪。
昔在青华第一宫，只缘醉后怒骑龙。倾翻半滴金瓶水，不觉人间雨发洪。
除月今朝吉日朝，寒云断路韫天桥。纷飞白雪象王窟，骑底普贤在昨霄。
花飘香界诸天雨，金吼霜林半夜钟。传语禅关休上锁，虎溪他日会相从。
千重海浪渔人醉，百战沙场野叟闲。能向闹中还得静，乃知朝市即青山。
羽卫金舆焕彩章，天街端去入虞庠。严师致奠初加拜，延讲终篇不计行。
风射长廊雪絮春，经筵无客有流尘。扪心自问何功德，五管支离治繲人。
旅榇久抛吴地草，孤儿遥泣岭头梅。侧身西望湖湘远，空有人传将相才。
莫厌春泥没膝深，公卿皆拔自词林。鹄袍肯在诸生列，虫篆原非壮士心。
寒钟声送暮云飞，铜绣桥边客棹归。极目隔江烟树里，峡山孤塔上斜晖。
豪士家园为我开，树头树底锦堆堆。书生大嚼真快意，不枉戎州走一回。
疏篱远驿夜苍苍，冥坐奁台待晓妆。敲户已生红拂念，窥帘枉赠贾充香。
草阁传诗还再拜，一江其奈老怀何。先生此去真休早，贱子平生是病多。
直沽东去当海门，九河下泻鲸涛奔。一道科征比州县，十连虎豹分营屯。
焚椒捣麝已成尘，大劫犹存不坏身。月下无人堪作老，墙东有女久窥臣。
秉钧谁挽艰难局，泛驾思求跅弛才。旌节联翩开幕府，重臣仗钺已东来。
平湖岸侧见高坟，万土衔来燕雀群。鉴面无波天一色，此中文藻似储君。
重重作闺清旦鐍，两耳深声长不彻。深宫坐愁百年身，一片玉中生愤血。
数尺焦桐常在手，知子爱歌兼爱酒。今朝已是二月三，梅花驿使曾来否。
略彴缘溪一径分，千山香雪照斜醺。道人不作寻花梦，只道漫山是白云。
可惜花飞聊洗盏，何期雨作阻行园。车公不出须重讲，检校芳菲心兴存。
身世从来一蠹鱼，讨论犹记入朝初。自怜报国无他技，又领兰台四库书。
夜阑烧烛照春睡，靓妆如在结椅阁。墙头西望烂蜀锦，嫣然一笑无声乐。
不悌争分不义财，旧居金碧照楼台。何缘斗夜狂风雨，暗里却飞钱帛来。
只今得兔不钻纸，那用浮杯更度江。前世远公只师是，好从元亮供千缸。
波澄濑石寒如玉，草接汀蘋绿似烟。安得乘槎更东去，十洲风外弄潺湲。
春官不下真朱点，阴注将成淡墨书。见说丹台名第一，蕊章须诏侍严徐。
巢中健翮长双成，镜里慈颜看转好。况当朝省盛才贤，且向山林乐熙皞。
丛山深处作牛倌，不涉风尘百事宽。竹笠将来盛野果，笋芽挖去就蔬盘。
有命幸逢天子诏，无才休望啬夫纶。佳篇劝奖非吾事，已许巢由厕有班。
世难久拚鱼雁绝，家贫常为稻梁谋。归来故旧多凋丧，愁对东风感壮游。
晋士材疏辩舌优，俗虽虚诞尚清修。可容卿等灵百辈，亦过江来第一流。
南宫时务策群贤，题目函封进御前。敕选左貂齐答问，魁名优与进宫联。
宴开云幄皇慈洽，日驻天衢睿赏留。千载逢辰增岳抃，清尘叨从属车游。
嵌空天影落元间，更着梅花迥莫攀。休说横斜欠清浅，此岩正不减孤山。
目昏思寝即安眠，足软妨行便坐禅。身作医王心是药，不劳和扁到门前。
栽来并耀明光殿，赐出腾辉赤玉盘。不独葡萄先让色，玉门澄酎有馀酸。
北风吹云沙草黄，日落旷野天茫茫。征人露宿霜月苦，猛兽择肉夜跳梁。
莫赖雕虫诩大家，明珠虽好始凝沙。时虚竹腹身犹直，偶纵骄心影自斜。
漏移寒箭丁丁急，月挂虚弓霭霭明。此夜离魂堪射断，更须江笛两三声。
刘蕡直气压群才，却束尘衣取次来。开府刚肠破金石，可能刻意赋寒梅。
安边治郡蔼仁风，竹马欢呼迎送中。恺悌真为民父母，怀恩何处不儿童。
文翁劝学人应恋，魏绛和戎戍自休。唯有夜樽欢莫厌，庙堂他日少闲游。
竹坞无尘水槛清，相思迢递隔重城。秋阴不散霜飞晚，留得枯荷听雨声。
一朵妖红翠欲流，春光回照雪霜羞。化工只欲呈新巧，不放闲花得少休。
少年邀月伴清樽，老去空馀满袖尘。多谢蟾光深有意，尚来同我作三人。
莺花得所朝偏丽，虾菜趋时晚更鲜。中散酒鎗盛沆瀣，右军书笔走云烟。
雪更玲珑玉更温，春风入颊淡无痕。数声残角黄昏后，独自相看半掩门。
洛畴五福古难并，四福还因好德生。开秩九龄从此始，更期寿域看升平。
飘零暮景今如许，惭愧高人久卧庐。好客儿童总欢喜，多情草木自扶疏。
妙净光云覆八荒，经行聚落得清凉。阎浮檀水心无染，优钵罗花体自香。
田子莫嫌弹铗恨，宁生休唱饭牛歌。圣朝若为苍生计，也合公车到薜萝。
纚纚风雷飞讲舌，耽耽龙象绕禅床。师行不废宗雷社，会觅篮舆到上方。
纷纷红紫已成尘，布谷声中夏令新。夹路桑麻行不尽，始知身是太平人。
绿云初勒锦缠头，深锁眉梢一段愁。秋雨梧桐鸣玉轸，晓风杨柳拂金钩。
西风掠雨作朝寒，联马相将入乱山。愧从使车无补助，敢辞征驭历间关。
不瞻犀柄动经旬，忽报巾车独辗春。曾作天津歌酒伴，此间谁是识花人。
久乱渐知神笔累，孤怀初许细腰亲。桃笺近有缘情作，便欲从君学斲轮。
堂前趋走典谒者，堂上软语芝兰薰。出门月朔忽月晦，敬听命召寂无闻。
赫赤金丹一日成，古仙垂语实堪听。若言九载三年者，尽是推延款日程。
斜月横空酒未阑，拥炉犹惮朔风寒。谁知戍卒边城夜，起马烽前雪满鞍。
抖擞京尘只素衣，脱衔困马喜逶迤。云根来拟启金室，天柱高攀得玉芝。
囊中大药时时裹，箧里阴符字字论。解道蓬蒿三径合，可容云色碍蒲轮。
耻将官业竞前途，自爱篇章古不如。一炷香新开道院，数坊人聚避朝车。
饮酒豪如卷白波，遣愁难似塞黄河。多闻只解为身累，後死空令见事多。
桃阴掩蔼映清溪，玉署香浮碧汉齐。可是仙才留副墨，若为多士吐虹霓。
赵北燕南如掌平，定知台选寄长城。雅歌不废军中乐，缓带能令塞外清。
心从造化炉边见，色任离骚谱上誇。何处吟筒忽相送，閒身欲傍此为家。
骑牛望断函关气，杀马权赓玉局翁。世路悠悠吾返辔，褰裳一恸日方中。
春来况复芳菲盛，客里堪嗟聚晤稀。为报明朝著双屐，及时清赏莫相违。
篇诗惜别人少和，须知此别真可惜。黄髯半醉舌若蜚，它日樽前无此客。
百年琢就流杯石，来泛清波未半时。幸有九贤俱毕集，却嫌当坐欠羲之。
此日相逢真有幸，何年重会恐无涯。雇余何以为君别，多愧新诗屡拜嘉。
寒山几点入云碧，漠漠亭皋远烟色。幽径云深少人行，蟋蟀怨秋声凄恻。
身在远藩无所预，心怀百忧复千虑。今年人日空相忆，明年人日知何处。
百尺竿头褭褭身，足腾眼挂骇傍人。汉阴有叟君知否，抱瓮区区亦未贫。
应笑投閒未尽閒，一忙犹落有营间。偶因种土求新径，复尔开云辟旧关。
晓景熙熙竹影疏，柔闲初理薄妆馀。心情酷爱清虚乐，琴阮相兼一几书。
春事又还觞咏里，人生正堕别离中。不堪搔首东南望，独立惊风叹断鸿。
内臣大仆连行色，竹耳风蹄起玉花。明日郊原见芳事，牧人旟梦拥归鸦。
玉砌珠攒萼翠中，开时应是费东风。临摹不著诗人手，剪綵徒劳蠹女工。
北风吹云顽不散，山雨萧萧夜将旦。起来勉强著征衣，索马踌躇就途晏。
肯同桃李强争妍，山矾江梅可忘年。霜雪时候金玉质，持花合为西湖仙。
夹栏虚栈武兴西，使骑翩翩晚夕驰。想过飞仙须下马，此中佳影入吟诗。
细入毫芒意欲翩，日中谛审笔如烟。除将工整消浮躁，入妙何妨色太妍。
忆醉离亭舞翠娥，举觞同听渭城歌。故人却出阳关见，愁问行云奈若何。
绿映红藏江上村，一声鸡犬似山源。闭门尽日无人到，翠羽春禽满树喧。
平铺玉屑三千亩，密缀琼尘一万枝。奇景当前翻缩手，只疑风力透玻璃。
诸儒峨冠每扪舌，四肢非骨宁自强。即今可言尚十八，直须坐治开明堂。
阴山射虎边风急，嘈杂琵琶酒阑泣。无言遍数天河星，只有南箕近乡邑。
金钗玉斝春帷满，黄卷青灯晓漏残。兴废荣枯手翻覆，几家能遣子孙安。
家酿已随刻漏下，园花更开三四红。相逢不饮未为得，听取百鸟啼匆匆。
鸟穷必啄奴岂惮，鸡卖将烹吾所怜。贵人贱畜虽古训，物理宁不思两全。
岩边结屋与樵邻，流水桃花几度春。行到碧云无尽处，深山怪木老如人。
十一更中迟觅句，琼瑰深愧未能酬。接篱倒著思元亮，款段閒乘让少游。
秋风鸣玉雨疏疏，嫩绿临窗半卷舒。似是相知慰牢落，朝来肯寄一缄书。
垂柳阴阴苏小家，满湖飞燕趁杨花。繁华一去风流减，今日横堤几树鸦。
星移斗转光阴疾，林密山深气味长。万事灰心如嚼蜡，唯余杯酒未相忘。
依依高柳来栖鹊，炯炯黄花弄晚晴。自是主人能好事，非关秋日解多情。
夹道松风吹酒面，满庭花气袭人衣。殷勤更谢华亭鹤，引吭高声送我归。
春色曾经雨露佳，今宵鱼水自和谐。晓窗睡起娇无力，笑倚郎肩著绣鞋。
佳时行乐阻追陪，喜得诗筒手自开。云岫送凉随皂盖，风漪献状属金罍。
十顷平湖堤柳合，岸秋兰芷绿纤纤。一声明月采莲女，四面朱楼卷画帘。
却因送客动归心，过市逢喧闷不禁。偶见人家好池馆，柳行尽处一亭深。
樽酒离怀强自开，长歌宛转胜悲哀。梅花不与春光在，茅屋相将燕子来。
尘埃路上纷消长，尘客车中正往还。犹守孤心红到死，年年开尽与谁看。
小小园亭亦自佳，晚云过雨却成霞。烂开栀子浑如雪，已熟来禽尚带花。
玉节荣光何恨速，石洲风物正关渠。同年相逐云龙处，应念吾侬乃一猪。
沧海伏沉通宝焰，桑榆栖住享春光。孤鹃啼响千峰里，缥缈高堂更断肠。
塞尘没没马萧萧，世事今朝异昨朝。为羡白鸥何浩荡，却思斥頞亦逍遥。
清江环抱号瀛州，日晚人归古渡头。波带夕阳催荡桨，潮生海月待维舟。
晓日曈昽露未乾，东中十月始微寒。牛闲处处农功毕，米贱家家酒盏宽。
箭落皁鵰毚兔避，句传炎海鳄鱼惊。麒麟不是人间物，汉诏先应召贾生。
鹤去玉棺藏宝剑，龙乘金鼎护丹砂。芙蓉千骑层城路，楼观参差隔彩霞。
篁韵松涛入耳清，诛茅欣见径初成。更添苍柏雨非辈，相伴高枝作雨声。
月样梳横鬓脚倾，弄箫骑鹤上青冥。归来自摘金茎露，手写黄庭一卷经。
本看魏紫与姚黄，开卷谁家澹墨光。意思但知花一我，眼中色相已都忘。
瓦全已是邀天幸，锋钝何堪与世争。解得古人消遣法，甘心澹泊了馀生。
夹辅元勋归玉铉，太平馀事入银钩。庆河一派莆阳水，长绕壶山滚滚流。
贾谊自伤终太傅，薛收若在必中书。哀哉埋玉今何地，却返当年处士庐。
乱岩隙里一株松，石压风摧态龙钟。扭脖隆胸根屈恣，向空横出尤青葱。
田园归计知何日，鸥鸟相思又隔年。坏壁閒寻旧题句，雨昏残墨尚依然。
珊瑚宝树生海底，光射洪涛千丈水。铁网高张护亚枝，搜罗作贡天家里。
山路相呼游冶盘，何妨月下更追欢。情知一夕秋无价，看彻三更酒未阑。
襜帷乍出湘漓月，羽扇曾挥骆越秋。信美亦知深恋阙，赋成宁但胜荆州。
絮乱丝繁不自持，蜂黄蝶紫燕参差。榴花最恨来时晚，惆怅春期独後期。
缘悭莫要真成玦，痴绝难甘枉下钩。每到幽窗閒把玩，团圞一对鍊金彄。
壁畔常仪端捧鬯，郊西新魄正垂弓。布衣久分华山侣，笑向归驴堕晚风。
虚器甚惭居士屩，实封难觅醉乡侯。小迟须有佳晴日，待试山翁已健不。
林壑饥蚊响似雷，成群作队夜深来。道人传得希夷睡，烧尽葭烟一束灰。
漠漠禁烟笼远树，泠泠宫漏响前除。还闻汉帝亲词赋，好为从容奏子虚。
见我淮南初召西，重来学馆尚栖迟。未容小隐通三径，聊可卑飞共一枝。
雾鬣云鬃出帝闲，谁将图画落人间。奚官饱牧无馀事，独立春风忆华山。
三分天下犹多事，七伐中原未死心。算到嫁衣替司马，何如抱膝草庐吟。
深谷寒侵寝不安，车厢驼坐夜漫漫。与同袍泽真逾分，肝胆思酬壮士难。
海棠花馆报春来，艺苑奇英手自栽。隶籀渊源书味古，丹青蹊径匠心开。
岁暮风云偏有态，春回天地竟何言。饶他坐客输文举，自插繁花傍酒尊。
山山日脚黄金软，片片梅心白雪乾。遥指烟霄呼缟鹤，一声清啸水云闲。
洛阳临淮小睥睨，御史立奏投裔土。从来桑门喜嘲竞，举国冠巾噤无语。
幅巾慵整露苍华，度陇深寻一径斜。小雨初晴好天气，晚花残照野人家。
请缨日记笔如椽，纸上谭兵是汝贤。急智刘锜能步武，北船去后又南船。
泪洒愁城百念灰，浮生泡影费疑猜。伤心纵有相思句，鸿雁无方到夜台。
百年难遇岁朝春，姹女梳妆越样新。惟有东村王大姐，依前满面是埃尘。
千古荒原多隐沼，一干神禹战通宵。缩将冬夜成俄顷，鬓发须眉雪欲飘。
昔中原兮今过头，抱良图兮气干牛。窥泗城兮辨古汴，临清浦兮思白沟。
荆棘扫尽梨枣熟，汞铅九转龙虎蟠。一裘百衲聊卒岁，斗酒满引冰雪寒。
绿圃空阶云冉冉，异禽灵草水潺潺。无人与向群儒说，岩桂枝高亦好扳。
岳客出来寻古剑，野猿相聚叫孤茔。腾身飞上凤凰阁，惆怅终乖吾党情。
清庠论道擎牛耳，三径弹琴远宦荣。莫道康园无雪客，流溪访戴月华清。
诸少逸驾追无前，我乘驽马持短鞭。更添一老爱白雪，但开两眼寻青天。
左掌南辰攀鹤羽，右擎北极剖龟心。神仙亲口留斯旨，何用区区向外寻。
六年偿债芝峰寺，费尽衣盂用尽心。今日杖藜行活路，笑看花木媚清阴。
既投古庙觅藜羹，三五樵夫不识名。僮子似知予梦恶，生柴烧火到天明。
真有鬼谣藏古锦，曷须尘阀眩乌衣。但看湖上波光里，不欠当年小院归。
茫茫雪夜一弧悬，天许斯人降大寒。挂眼烟尘揉作梦，横喉骨鲠唾成丸。
人言止酒今直止，君自中书岂不中。莫道天工全愦愦，满头白发亦何公。
门瞰青山侵草开，苦吟吟上最高台。春风谁遣邻家去，成阵落花吹过来。
老子乐时谁不笑，众人重处我能轻。有时信口长歌发，好似东阳独自精。
风淳地沃丰岐并，旅食频年骨暗惊。未获潜身安乐土，争求识面但虚名。
骰子巡抛裹手拈，无因得见玉纤纤。但知谑道金钗落，图向人前露指尖。
疎星残月尚朦胧，闲趁烟波一棹风。始觉舟移杨柳岸，直疑身到水晶宫。
樽中贤圣杂然陈，点化须臾清且醇。味压宜城九醖酒，名高夔府十州春。
幽恨清愁几万端，故将巧笑破霜寒。落英收拾供骚客，秋菊从来不足餐。
昔为宰辅居黄阁，今作元戎控夏台。万里苍黔渐受赐，一方清晏有何才。
郡佐初传给舍名，尚疑朝报未分明。方惊作客天涯地，况是思君病里情。
湖水春来不见沙，九疑南望是天涯。轩辕台上清风树，湘女祠边日暮花。
天寒白鹤向人语，日暮野鸟来上啼。浣花老人不可作，何处客至同幽栖。
羸驹久绝腾骧望，病木犹沾化育恩。蒋径虽荒陶菊在，徘徊惟恐去吴门。
百尺松根结茯苓，千年长养似人形。谁知金鼎烹初熟，恰直山翁醉欲醒。
惯识春山笋蕨甜，只今病枕亦馋涎。杖藜梦入僧窗去，饭饱茶香最可怜。
客星又转作魁星，蚤应文科策汉庭。紫气初来朝北极，长鹍一奋刷南溟。
六桨齐飞急下滩，碧琉璃上雪花翻。越来溪色清如此，只欠矶头一钓竿。
名遂身閒古所稀，洛阳山水又清晖。青山何处无佳赏，白首湮沈空布衣。
罾鱼江叟冰透蓑，卖炭野翁泥没辐。闾阎细民诚可哀，三市不喧游手束。
兆丰共喜盈尺瑞，早见普遍青与齐。更愿凭仗海风力，将雪吹送东山西。
西王母桃种我家，三千阳春始一花。结实苦迟为人笑，攀折唧唧长咨嗟。
迷晓逆风飘漏远，惊秋堕叶响廊深。五更又上篮舆去，忘却当年调笑吟。
松萝滴翠白昼阴，七十二峰中最深。绿毛仙翁已仙去，惟有石坛留竹坞。
绿绮韵高湘女怨，青葭色映水禽寒。乡遥楚国生归思，欲曙山光上木兰。
环城往往尽高峰，更欲登高底可同。马祖自今成故实，龙山翻觉堕虚空。
仙之人兮时税驾，我岂后兮今跻攀。碧天无际真人想，顿忘身谪向人寰。
深仁醴泽浃威灵，最是橐兵与缓刑。坐接迩僚均父子，手挥宸翰走风霆。
蒲局袅卢任博投，若爱陶陶并兀兀。先须莫莫与休休，个中情话谁能共鸡黍明当挽仲由。
地炉无奈貂裘薄，斗酒难供座客添。诗债恼人眠不得，夜寒残管亦须拈。
景趣无穷来宛转，一抹岚光见平远。斯图精致非寻常，妙笔原知归北苑。
月夜有怀通白下，秋潮无信寄长干。清台翠柏应千丈，静想风霜卷地寒。
下田已漫高田槁，太守来迟归苦早。忽傅亚倅府中来，太守停骖尚精祷。
冥冥学海郁何休，吹彻天南铁笛秋。万里江湖鹦鹉梦，五更风雨脊令愁。
九重孝德超前古，日日承欢在宝慈。圣母圣皇天所祐，太平至乐万年期。
又将骨肉轻离别，坐遣回肠寸寸刓。昨梦已惊安节去，此行端为阿通难。
还寻旧约同年乐，谁画流亡民色饥。千载橐金羞不掩，饮泉风概自家知。
金磬一声清恋竹，石矶数级碧皴霜。耻罍未忍轻归去，班嗣垂纶此兴长。
向老逢辰百感加，焚香转觉事如麻。人怀故俗杯难废，舟犯层波鼓乱挝。
都城米贵斗论璧，长饥茗碗无从识。道和何暇索槟榔，惭媿云龙羞肉食。
东西杜若洲连月，先后瑞芝堂上春。回首琼林拚一醉，使还总是凤池人。
石床鹤叫回尘梦，海寺风生逼酒筹。回问南溟星斗落，笔端云锦烂江楼。
逶迤城东寓我家，索离初试赋生涯。自君之出年云莫，此夜何来雪作花。
酒杯触拨诗情动，书卷招邀病眼开。明日更凉吾已卜，暮云浑作乱峰堆。
归鞍常苦夕阳催，小憩聊分饮胙杯。万一得年如小父，尚堪十度扫松来。
湖州放笔夺造化，此事世人那得知。跫然何处见生气，仿佛空庭月落时。
匹马萧萧度远岑，霜清月冷乱云深。两行青泪衣裳湿，谁识良工独苦心。
海邦玉帛向燕州，曾是中朝第一流。花簇鸣驺趋紫闼，露寒飞鹊绕彤楼。
纷纷雁鹜庭堆案，扰扰蝇蜗市有声。洞里道人忘底事，小桥西畔句初成。
家家珠翠成群戏，处处笙箫簇队行。惟有天津桥上月，无人能复记新声。
岭南藩幕似君希，去拥缇油渐北归。春谷泉经溪馆过，敬亭云入郡厅飞。
终古黔娄空有谥，百年封禅竟遗文。束书身后嗟零落，惟见哀猿向白云。
轻装白袷日提兵，万死宁能顾一生。童子皆知任别驾，岿然海上作金城。
座釂拨醅披茜绶，人观新榜驻高轩。汝南盛事谁能得，未独于公纳驷门。
历尽人间行路难，老来要觅数年闲。供家米少因添鹤，买宅钱多为见山。
路出崤陵桐树尽，旌飞灞岸岳莲迎。归田赋就身犹系，因送将归客念盈。
英雄自有回天力，忠孝原由血性成。慨我悬弧当此日，梅花香里拜延平。
西秦北赵各称高，池上张筵列我曹。何事君王亲击缶，相如有剑可吹毛。
千树东风满上林，九重春意待君深。孤舟一片梅花月，照见离明万里心。
鲵嘘骇浪时开阖，鳌负灵山或泝沿。安得琴高控双鲤，一驱霾曀静洪渊。
自胡杂居民在鼎，民心不改千年并。一日天开神火流，宽说光塞空吐金景。
东望海门门忽开，松风十月滚轻雷。山眉一点云拖黑，知是龙王送雨来。
穴中生涯识阴雨，木末牖户知风寒。我今四壁恋微禄，知公未能长挂冠。
承恩赐额开名刹，奉敕文碑荷圣朝。晨鼓暮钟思补报，行看四海甲兵消。
几年簪笔侍明光，直取才华补卫郎。祀事悉稽周典礼，颂声须假汉文章。
山鸟啁啾水一涯，隔山薄雾俨笼纱。早寒到袂多冬意，小朵宜瓶爱晚花。
西风摇落雁南翔，万里晴空一洗凉。幸有从来茱菊约，敢辞相对引壶觞。
岁月悠悠不自惊，徒然长大有何称。读馀旧册须频阅，悟后微言却忘应。
蹑石欹危过急涧，攀崖迢递弄悬泉。犹将虎竹为身累，欲付归人绝世缘。
一州横制浙江湾，台榭参差积翠间。楼下潮回沧海浪，枕边云起剡溪山。
不惭衰白照溪光，清书穿梁访野堂。物外风烟多喜客，人间草木亦宗王。
国风一示延州来，春雪三周华不注。吴緰郑缟各言好，赵璧秦城总相慕。
应悔名高藏不得，朝天翻喜放身归。知时多顺时人话，温俗犹披俗士衣。
苏堤踏遍上吴航，萍末风生暮色黄。帆影带归湖墅月，衣裾留得芰荷香。
极浦风来樵笛起，危城日落贾帆收。却怜章贡遥相汇，一路民风托共诹。
见了西山叹复歌，老天元不奈人何。一身死护松楸活，满眼生来兰玉多。
河漕西下沸如汤，骤雨那知触禁墙。金马门前泥没象，铜驼陌上水平坊。
簿书堆里得抽身，梅柳风前触眼新。报答好春还著语，今朝犹喜是闲人。
增从八桂瞻文范，且喜三车蕴太和。酬答未能还奉约，山花争发可相过。
利出私情害万端，义循天理乐而安。是非得失分霄壤，相去其初一发间。
长至须臾二月来，朔云零雨未尝开。阴藏昼景长绣线，寒夺阳和潜律灰。
宇宙苍茫身暂寄，河山盘郁梦相牵。太平有荣谁能献，注目汾亭重慨然。
在山始信流非浊，润物应知泽自浓。何处寻源分一脉，为安水碓听时舂。
宜琴宜弈尤宜酒，种竹种梅仍种莲。意得地时不堪适，可人不只是荷天。
塞鸿遇暖犹回翅，江水因潮亦反波。独有衰颜留不得，醉来无计但悲歌。
嶂出悬冰晴霭白，鸟临绝路赫曦红。自求多福金鹏去，不作世间长乐翁。
昨日风应吹紫帽，今朝菊已带衰颜。登临称惬南来意，好逐飞飞倦鸟还。
神泉题字若鱼鳞，短句长篇数十人。试向壁间寻作者，李师中后有黄莘。
有客叩关伸国力，几回割地长戎心。西方彼美东来嫁，我欲因之溉釜鬵。
日高困睡心有适，梦中时作东南征。眼前欲拟要真物，拂拭束縜付与汾阳生。
珠崖日落天低海，铜柱云寒雨过城。翻忆旧游多感慨，独嗟书剑误儒生。
仙中姑射接瑶姬，成阵清香拥路岐。半出驿墙谁画得，雪英相倚两三枝。
灵芸美盼灯犹却，飞燕容光昼不如。道服寒香太清绝，不辞久立向阶除。
多生定自为黄卷，一念无如鱼蠹何。今度前身散金粟，芸香从此不须多。
机鸣罢织乍灯收，霏霏华露湿衾帱。徽音恋君幸君留，非耶是耶君思愁。
君辞蓬莱归几时，我住空山那得知。城南斗酒醉风雨，春透两颊冰融髭。
相看景物又年华，淅淅投窗意转嘉。冷落不堪春信晚，稍留六出待梅花。
家邻紫塞仍千里，路过黄河更几州。应到高堂问安后，却携文入帝京游。
掩映莺花媚有馀，风流才调比应无。朝朝奉御临池上，不羡青松拜大夫。
周妻何肉不须疑，一卷维摩静自持。看到法门真不二，从前绮语尽堪悲。
天下鹓鸿方得侣，道傍桃李正垂阴。邦人不用留行色，满旆薰风入舜琴。
每挹天瓢润九区，蓬山高处领文儒。梅花献寿作香雪，竹叶迎春开翠壶。
疏雨微云隔岸山，乱花芳草曲江干。谁家帘幕临官道，一阵东风燕子寒。
百宜一好是天然，为说从来镜懒看。拈出夭韶馀态在，恰如诗品有都官。
樽俎弗踰宗祝计，牛羊自守乘田心。愿归山邑逃瘝旷，养拙寒儒荷赐深。
龙顾青山开宅舍，鹤归华表离风尘。荒原来见兵麾息，相从灵车泪满巾。
肘后奇书懒更开，只今年鬓已相催。但闻方士腾空去，不见童男入海回。
倚阁三杯婪尾酒，游园五色并头莲。独愁鼙鼓催春色，梦入东华只怆然。
国亡难备牵羊礼，碧血凝膏谁为洗。美人至竟不负君，未共宣华人晋邸。
后来江左英贤传，又是淮西保相家。见说锦袍酣战罢，不惊越女采荷花。
西接都门才百里，压城残雪照牙旗。风烟古是诸侯国，鴈鹜新来仆射陂。
自笑髯公癖更颠，三杯独酌便颓然。榻缘坐久疑穿膝，发为吟多欲覆肩。
路入深原三四里，林茂鸡犬十余家。村篱疎密齐栽枳，山崦高低尽种畲。
微雨萧萧湿行李，马头即见长江水。烟浦明侵白鸟边，风帆乱入青天里。
萍飘梗泛影孤斜，四十之年始作家。剩此残躯供苦艾，多君小杌置清茶。
风开芡觜铁为须，斧斫沙磨旋付厨。细嚼兼收上池水，徐咽还成沧海珠。
醉乡即是无何有，欢伯相招归去休。全以个中为境界，更于底处觅温柔。
新秋白兔大于拳，红耳霜毛趁草眠。天子不教人射杀，玉鞭遮到马蹄前。
别草可堪游子去，寄梅应为故人来。临行笑觅凝香谱，十驾那追逸骥材。
韩江别思满扁舟，春水新添五尺流。一路青山送眉妩，鹧鸪声里到汀州。
两鬓风霜飒短褐，把酒长歌话愁苦。君留不住我亦归，枫林叶落津头鼓。
夜电尚摇池底影，秋莲空吐锷边辉。自从星坼中台后，化作双龙去不归。
雪飞浑不管梅嗔，都把寒来障却春。直恐雪欺浑冻损，那知雪后越精神。
五经瓶刻珍珠地，八卦炉生白玉毫。熙事告成风物美，相驱万象入甄陶。
流落归来两鬓丝，此生真媿北山移。数残宫漏寒无寐，开尽梅花病不知。
今夕何夕是巧夕，爱说人间七月七。瓜果筵陈事绮罗，飘香婍妮妆楼侧。
回雁新传尺素多，登临应为忆羊何。琴尊长日閒朱邸，书殿春风满绿萝。
酒樽入手万虑绝，诸蛮山水樽前列。坐爱风光胜故乡，何辞酩酊酬佳节。
浥露香秧争出水，迎秋翠毯半含烟。何须竞说占城谷，早晚三杯各有年。
人远空残眉上黛，愁深不整鬓边云。谁怜古戍寒窗下，新样梭成织锦文。
坛匝冷痕春藓碧，鹤翘寒影雪杉疏。年来未得寻幽迹，闲夜何人听步虚。
仁义功高泽子孙，衣冠由是古王门。位升五品鵷鸾贵，政在三州民社尊。
赣榆地僻濒东海，九载行淹博士居。坐对梅花无俗虑，从知读尽五车书。
翠翻平野禾抽颖，锦委深林笋脱斑。莫恨韶光太相促，若非衰暮讵能还。
信庵墨戏古无之，元气淋漓尔许奇。特与此翁挥匹楮，不为彼相作横枝。
又见东山一鉴新，清风如水水如银。问渠那得长明洁，为有光辉分与人。
齐纨莽戏花间蝶，铁网深笼海底珊。莫怪史迁轻节义，苍天双立斗鸡幡。
短榻散书通性命，断檐疏雨绝嚣尘。醇醪剩对残宵坐，礼数能宽我未驯。
挥戈谁洗靖康耻，屈指英雄岳与韩。区区子英奚为者，片纸赝书背人写。
咄嗟武相深冤洗，指顾山东治境开。吏部声名千古在，断碑何处卧苍苔。
有时寂寞坠閒云，忽尔如惊舞鹤群。陆海潘江皆锦浪，易奇诗正各丹坟。
去春零落暮春时，泪湿红笺怨别离。常恐便同巫峡散，因何重有武陵期。
踏车如市水如金，守闸如城不放人。共倚河渠通北使，可怜膏泽养边臣。
愧我尘埃非太真，难使此儿名作温。劝君大作容驷门，作诗聊代添金盆。
平生怀抱欲凌云，元佑名家盖有君。况是生儿胜武子，何须不第叹刘蕡。
情归一真举无伪，滑稽玩世为通儒。饮与不饮无不可，醉醒醒醉同一区。
竹影半窗清画绝，桐阴遍地碧云凉。新诗写就浑无事，卧听邻鸡唱夕阳。
我岂能为前辈役，君真合向古人求。考亭一派今寥落，还肯同登道阃不。
涨渌无风影自摇，芡花生刺藕花娇。山禽不记春归去，深树一声婆饼焦。
把手西风各怅然，强凭壮语破缠绵。莫言对酒多新恨，譬不逢君自旧年。
船尾寒风不满旗，江边丛祠常掩扉。行人畏虎少晨起，舟子捕鱼多夜归。
寇氛压境人烟绝，父老江干挥泪别。古渡斜阳水断流，孤城冷月照残缺。
暮秋景物觉荒凉，触景凭高逆杳茫。归隐清如陶靖节，苦吟瘦似沈东阳。
玉沟金水自回环，春殿葳蕤闭九关。燕子不知人世改，衔泥依旧觅巢还。
男有仁贤庆寿祺，不辞沽酒典春衣。年高且作寻常看，身健须夸七十稀。
召试曾叨对巨题，代言今忝继前规。丰钟霜响人何在，瓦釜雷鸣愧可知。
将军威信当询众，决胜神机岂谓他。试把香囊问少子，淝川投策夜潜过。
纳土归诚本在兹，子孙世守亦其宜。独怜片铁唐时物，秘宝其将安用之。
刘晨阮肇事多非，今日凭君子细推。谩使仙宫由色慾，却将紫府貯奸欺。
东君珂佩响珊珊，青驭多时下九关。方信玉霄千万里，春风犹未到人间。
好山覆斗全胜画，乔木凌云不易栽。胜地百年今未启，后生当有出群材。
豪夸何用锦为障，潇洒须添露作帷。可是道人多事在，横斜请看昔贤诗。
但许清游不厌频，姚园虽故客怀新。雨声立散千家暑，天意初回万井春。
结庐已许陪吟社，衣锦应须返故乡。底事却言归未得，梦魂犹欲泛沧浪。
读书窗小能留月，种术堂虚尚贮春。愧我独无迁史笔，仓公传后续斯人。
由言夫子何迂也，子谓由言亦野哉。道理不因相扣击，如何说得许多来。
老鹤玄猿伴采芝，有时长叹独移时。翠娥红粉浑如剑，杀尽世人人不知。
何倖能亲玉颈温，但思欢醉彻神魂。执吾所执信吾信，难罄悲凉祗罄樽。
杀人何得惨如此，不知天亦还杀尔。世间产一虎头相，几阵生灵为渠死。
温泉雨霁离宫碧，麟峙沙惊塞日黄。如访平戎最长策，不徒鞭马为诗忙。
山行马瘦春泥滑，野饭天寒饧粥香。留连芳物佳节过，束带还来朝未央。
老师神用笑谈中，不但能降大小空。自谓我心顽似铁，也随柳絮舞春风。
垂髯上汉龙难见，耘野连天鸟自飞。酹毕驱车循故道，经时回望怅依依。
汉水至清泥则浊，松枝至坚萝则弱。十三女儿事他家，颜色如花终索寞。
莫唱阳关随泪声，一杯相属已酸辛。丈夫感慨犹如此，应有偷弹玉箸人。
九十韶光半已孤，揽衣推枕自支吾。诗名不傍新诗长，酒病全须浊酒扶。
何人剥啄扣云关，袖有新诗数百篇。官徵自调相和应，珠玑不拣尽光圆。
苔封碣石先朝色，风递泉香出世姿。要得弥明同煮鼎，苍蝇声里漫敲诗。
细看岚翠犹疑雨，欲辨樱痕已下灯。村醉取欢真绝倒，不须更杖一枝藤。
阙塞千岩入画图，八关修供柅征车。半斤运泰贤将用，不二门深疾始除。
所幸山林能共处，各依造化得全生。大家都免忧天塌，群岫巍巍足可撑。
啖尽杨花燕子肥，春风偏似恼人归。雨声驿路随车落，乡思长天共鸟飞。
胡僧漫演寅朝偈，女鬼空悲子夜歌。起向春风酹杯酒，青芜满地雨红多。
尘俗区区咫尺间，著身高处眇人寰。平生望塔今登塔，聊向风前一解颜。
史君唾手了雄边，半夜移春入北园。莺花非汉旧，栋宇尚唐馀。
百日重寻丑石存，芙蓉照水柳当门。蝶招裙屐迷荒径，蜗篆亭台认断痕。
世业相承及我身，风流自谓过时人。初看甲乙矜言语，对客偏能鸲鹆舞。
玉漏无声落草庐，荒村遥夜石灯孤。开门探雪三尺许，举眼看山一寸无。
鹑首赐人天亦醉，龙泉伴我世谁知。死亡无日难相见，况又相逢便说离。
高楼愁望入苍茫，鼓角风烟互送将。耒耜岂能安畎亩，男儿只合老沙场。
太皞鸿钧将转律，麻姑鸟爪托筹添。君家自有黄金六，何事量珠与贩盐。
文笔无劳巧剪裁，一时妙斲冠兰台。王杨仕宦曾相接，游夏渊源有自来。
行篘秫酒酣天禄，益长香芽发地灵。守令爱民须表里，君其为纬我为经。
残年流转似萍根，马上伤春易断魂。烘暖花无经日蕊，涨深水过去年痕。
再来庸有盘桓地，相鬻谁怜偃蹇姿。重为摧柯念人事，清泉流怨下孤池。
传得西林夜半长，解将铁笛逆风吹。重重话堕全担荷，青出于蓝只自知。
历井扪参上祝融，半空烟霭数声钟。地连云汉九千丈，天柱东南七十重。
砾裂扫空凡例说，精微勘破后先天。遥知长麈升高座，惜未巍冠列细毡。
短櫂夷犹七里滩，人亡依旧水光寒。汉家名节君知否，尽在君家一钓竿。
丈人笔阵森五兵，书品入妙仍诗名。我有陂陀天海样，与公文字俱金声。
使君元自锦官来，百丈重寻滟澦回。化阅行年如伯玉，心成全德过王骀。
公在犹叹一居州，公去无人为王留。公乎行归佐天子，肯作管晏卑微休。
鹤背从来不载钱，老梅风雪是忘年。春风若肯留相待，定趁湾头水上船。
云片飞扶万嶂东，晴痕驰道破鸿濛。横斜麦陇吹烟碧，高下花枝脱雨红。
山川尚忆重游蓟，乡里犹称旧姓吴。画舫载将官市酒，却从林下说皇都。
今日韶光满九旬，浮生又了一年春。莫言虚度浑无补，学得先生句法新。
海内书生轻学武，山中良冶半为陶。千金不买公孙舞，犹恐书成损鬓毛。
白发近如春草生，可恨十年成底名。鸡鸣拔剑背灯舞，风雨草堂销客情。
更无花卉能相匹，只有婵娟可与陪。休笑清癯娇逸态，唯它唤得俏春回。
阿坰自说枣饮法，请我试吟枣饮诗。手提北湖折脚鼎，北湖见之已解颐。
看了金书看水流，刚风吹鬓不知秋。碧瞳仙过天河去，戏擘云衣作彩舟。
死到先生世道衰，忍弹双泪看铭碑。动随天去心无愧，视得官轻事敢为。
笙歌都入烟花记，士女全披金粉图。合典骦裘早行乐，临邛红袖正当炉。
白沟旧在鸿沟外，易水今移淮水前。川后年来世情了，一波分护两涯船。
竹窗斜日犹开卷，松榻新秋自理琴。从此卜居尘事少，高车莫惜过云林。
使轺三度破胡尘，只为忠谋不为身。后辈金缯能不吝，却嗤木强是前人。
示我当筵两忽雷，刘郎古意抱琼瑰。摩挲别动兴亡感，曾奏唐宫法曲来。
孤城此夜艳年芳，巷陌弦歌玉漏长。残雪离迷明月影，疏灯隐闪画桥光。
君同黄鹄游海峤，我学白云归帝乡。已爱健翅自鼓舞，谁怜孤影犹飘扬。
别君三见雁南飞，梦裹相逢觉又非。书去不知何日到，人来先问几时归。
勋业时时把镜看，却嫌秋水照衰颜。肘悬斗印惭分竹，行恐泥封促赐环。
拨云追日脱羁牵，鹤背吟游意若仙。万象已教潮底没，孤身尤似海中悬。
但令门户无遗恨，何必功名在早年。君向潇湘我闽粤，寄书只在寄茶前。
三百馀俦最少年，海壖一卧亦华颠。平生自断羞言命，世事回思剩问天。
济水源南舜井旁，月明曾共坐宵长。六春暌隔离江路，五月相逢是帝乡。
有客示我匡山图，万山深处人读书。丹青满眼生气逼，谁画此者唐六如。
走马西来万里遥，旅怀无处不魂销。对床风雨怜予季，形影相随慰寂寥。
谪仙原合住蓬莱，万卷人誇著作才。马帐春风连北斗，鲤庭旧雨接南陔。
白酒红灯称意春，知公未免踏黄尘。绳床好在休相忆，输与琅琊浃上人。
花石冈前麋鹿过，中原秋色动关河。欲询故国伤心事，忍听前朝皓齿歌。
十数年来国事乖，大臣无计逐时挨。三宫今日燕山去，春草萋萋上玉阶。
得水槁苗俱竞秀，乘秋高鸟自能吟。宣风宜有中和作，戛玉锵金播八音。
金门夜醉紫霞觞，乞得黄冠还故乡。一似陈抟归华岳，又如李泌过衡阳。
终朝未厌哭滩声，归近何妨细作程。送尽鹅湖青一带，灵山已复远相迎。
袖中光燄照崖垠，诗律雄浑远有源。近藁自成新句法，束书不叛旧游门。
仪真谁种满林梅，兵后危枝半草莱。便使萧条君莫欢，也曾惯见太平来。
敝车羸马袅荒陂，十步蹒跚九步攲。不恨傍人骑马过，病夫曾有少年时。
南屏山中五百众，大有神通并妙用。可怜辛苦宾头卢，无时不赴檀门供。
谁敲白石生热烟，举头见岭思回鞭策。修竹林间有寒甃，莫打渴乌教近前。
两岸青山一水流，蓑衣不著雪为裘。安道只应深树里，青山不见便回舟。
拈花微笑争端起，面壁安心闹铺开。数到老卢明上座，使人心识一时灰。
琼板欲刊知不朽，冰纨将受恐通灵。君才莫叹无兹分，合注神玄剑解经。
十载青云迹渐疏，风尘作客意何如。服车垂老偏知骥，弹铗从工不为鱼。
竹篱村舍入郊端，一路行来大道宽。黄蝶嬉春人未觉，菜花田裹结成团。
满轩松月夜将残，激枕江声梦不安。忆共揽衣成露坐，白莲香拂水边阑。
雪中寒日无暖光，六龙瑟缩不肯骧。老惫孤舟且复止，坚冰三尺厚于墙。
高堂亲老本师存，多难长悬两处魂。已说战尘消汉口，便随征棹别荆门。
新河柳色千株暗，故国云帆万里归。离乱要知君到处，寄书须及雁南飞。
登仙人已笑班生，又捧徵书愧复惊。山水窟中消宦况，雪梅香畔促王程。
谁怜忠义诸罗县，休问荒凉直隶州。昨夜将星潜徙度，郡民浪说尚依刘。
白浪漫漫去不回，浮云飞尽日西颓。始皇陵上千年树，银鸭金凫也变灰。
滥把州麾奉北堂，自惭政术非龚黄。年丰物阜天所赐，容我养拙山水乡。
乱苗竖似痿人起，积霭披如旧屋新。更待高楼今夜月，一樽且乐有涯身。
雨户无人应客挝，自遮明眼把楞伽。岁年漫度不知腊，天地无方何问家。
灵芝无种亦无根，解饮能餐自返魂。但得烟霞供岁月，任他乌兔走乾坤。
巅峰一望水深潭，谁解缘情语话堪。暗室自开明日月，道心奇异老山奄。
宦情自与秋光薄，公论犹期岁晚伸。见说宗工好风鉴，荐书何日到严宸。
九陌喧喧骑吏催，百官拜表禁城开。林疏晓日明红叶，尘静寒霜覆绿苔。
了无风雨度重阳，人事萧寥可是常。谐老诗声多变徵，残秋菊候似投荒。
在下愿为莞蒻席，与郎侬作博山炉。东风门外蘼芜晚，更折瑶华向路隅。
千载明良真际会，九朝文物旧彝章。小臣漫厕夔龙后，彷佛还瞻日月光。
朱砂鼎里炼金晶，默祷天皇入紫冥。月落半山丹井水，猿声惊断满天星。
锦城寇难初平日，帝里春和入谒天。好竭忠诚佐真主，莫教奸佞苦妨贤。
烛影更和人散乱，漏声不放马舒閒。啼鸟看报严城晓，满引金船倒玉山。
独使至尊念飞挽，算缗请饟劳霜简。明光殿前遣使者，军符十道行亲绾。
老健便为仙放杖，斧斤秪在鞋生尘。东家自有仁山诀，方士何曾悟一真。
岁寒寂寞群芳损，日日北风吹小院。喜见老梅又著花，敲窗冻雨春还远。
乐府解传朱鹭曲，侍臣多戴鵔鸃冠。竹宫桂馆瞻依地，遥想蓬莱夜月寒。
万里功名当进步，诸昆时节合弹冠。只因自得无心趣，三度归来现宰官。
稳想海槎朝犯斗，健思胡马夜翻营。东南亦是中华分，蒸郁相凌太不平。
世态从渠翻覆手，壮图还我短长吟。会须一展平戎策，始称平生洒落襟。
醉佛定供狮乳酿，梯云谁上剑铓山。蜷枝不与青鸾宅，古木如禅老益顽。
轻剪梢头薄薄罗，子规湔血恨难磨。园林莫道香飞尽，嫩绿枝头不用多。
日沉天际几归鸦，白发东陵学种瓜。旧垄久违能荷蓧，郊原向晚忍驱车。
嫩水春来别样光，草芽绿甚却成黄。东风似与行人便，吹尽寒云放夕阳。
障红掩绿心色幽，欢情不满哀怨稠。伤鸾恨鹄如何许，两声嘈嘈向归路。
步联苔蹬翠层层，方外幽寻我最能。虎视不惊团射客，鸥閒常送过湖僧。
日暖香生起莺凤，月明影动舞蛟螭。飞鸾白鹤俱王土，底事人家尽黍离。
形骸僶俛班行内，骨肉句留俸禄中。无奈攀缘随手长，亦知恩爱到头空。
鸡絮才陈泪已倾，故人旌旐尚禅扃。尘中愧我头空白，梦里逢君眼更青。
荒亭落木正凝寒，涧道冰流墅桥逼。巢屋老居固阴崖，破冻飞泉洒银壁。
牢系扁舟在树根，依然风物晋时村。几年思采东篱菊，此际狂倾北海樽。
四绝堂前万木秋，碧参差影压湘流。闲思宋杜题诗板，一日凭栏到夜休。
此地七贤谁笑傲，何时六逸自赓酬。侵寻衰境心无著，尚有家风似子猷。
白云洞边流水声，春风桃李鸟和鸣。客来扫塔无馀事，一宿僧房诗思生。
舟从三峡过三沱，柳岸人家转盼过。莫惜慇勤问舟子，江边好处亦无多。
扶摇稳泛鱼三级，文采曾窥豹一斑。舍弟若为同日喜，两家亲老想开颜。
胼胝竟能安万国，衣裳端合会诸侯。小臣再拜涂山下，瞻望馀光在上头。
锋车屡趣不肯入，仍请节钺领三军。敕兼将相三军喜，相公终岁楼船里。
晓径忽穿清气入，夜船多载白云归。世人谁识红尘处，终老功名未拂衣。
南枝零落北枝残，失喜新蕤苦耐寒。莫道北人浑不识，南人几作杏花看。
绰约花房宜戏蝶，崔嵬枝干若游龙。角巾一幅支筇久，不觉烟中有寺钟。
柳絮池塘香入梦，梨花庭院冷侵衣。赵家姊妹多相忌，莫向昭阳殿里飞。
除夕分颁压岁钱，朱绳贯串选康乾。岁朝清供新图换，元旦书红吉语联。
西风索莫午烟迟，一万垂杨袅袅丝。梦里也随僧入社，间中多以颂为诗。
岸边冰坚类石横，千杵不动仍硁硁。严威冷冱有若此，慨然念彼号寒声。
偶无公事负朝暄，三百枯棋共一樽。坐隐不知岩穴乐，手谈胜与俗人言。
披衣独起坐长宵，醉意犹存梦已遥。淡静月真青女眼，冷看风树怒如潮。
无数轻鸥随出处，几番佳客伴登临。自嗟罗网何时脱，往濯尘缨为一吟。
岘山烟雨年年恨，蜀国沧桑事事非。犹有深冤消未得，泪花如血溅征衣。
杏花开遍芜城雨，柳色浑铺瓜渚烟。老眼生疏堪自笑，浪惊风物向淮天。
游遍芝田与九皋，沧江养就雪霜毛。楼中若遇仙吹笛，飞上云霄万丈高。
主人漫拟歌洒待，游子应如倦鸟还。别后与君同怅望，朔云燕树万重山。
云根仙馆驻凫飞，倚阁遐观笏拄颐。但赏春山多胜事，不知桃李被恩私。
懒逐羊扬道阻修，命逢磨蝎更须休。非无蕉鹿三更梦，尽付莲池五笔勾。
天半莲花少室峰，苍崖路断碧云封。山灵不耐红尘客，只有樵踪与虎踪。
长天雪低海鹏翼，飞璚成花晓阶白。网帏斜揭螭尾衔，不放龙绡障春色。
锦夜楼台双凤带，兽炉闲爇水沉烟。良辰美景俱成恨，莫问新年与旧年。
当中一抹如龙卧，头角深藏鳞鬣大。蒙鸿杳渺却斜明，高乌争飞欲惊堕。
斜阳淡淡下千山，故里松楸杳霭间。幸与妻孥免沟壑，愧将诗赋动江关。
浮暑熏人只欲狂，秋声未肯抹横塘。倦看黄奶浑无味，醉着白練如许凉。
人方不是面通红，此病流来自劫空。拈出洞出三顿棒，慈明老汉得黄龙。
夜深明月来青天，天水茫茫月连雾。想见扁舟捉月时，江心见月如相遇。
凤凰池上忽相逢，却忆垂髫欢爱同。风波萍梗荡离合，日月梦寐随西东。
扶疏清影立黄鹄，匼匝满庭翔翠鸾。吹彻玉笙正凉透，香风万斛夜漫漫。
玉烛静调天事业，薰风披拂水文章。诸尘三昧，分身十方。
武夷山色青于水，君筑高斋第几峰。北苑莺啼春煮茗，西风鹤语夜巢松。
谁输决塞宣房费，况值军储仰屋愁。江海澄清定何日，忧时频倚仲宣楼。
书屋昔年惊远别，锦衣晴昼喜初还。哦松未尽平生志，莫恋亭皋放白鹇。
古庙杉松巢水鹤，岁时伏腊走村翁。武侯祠堂常邻近，一体君臣祭祀同。
江西不得誇彭蠡，李白何须醉洞庭。天际有山皆古色，水边无树不秋声。
斯人一别沦江海，猿臂真成叹数奇。犹有光芒天所妒，故应肝胆世难窥。
钓鱼船上听吹笛，煨芋炉头看下棋。賸有晚愁归别浦，已无春梦到端闱。
我来自南今几月，万里不曾看点雪。舣舟江南烟水湾，雪作春风更奇绝。
双树花飞送断香，六时经梵转凄凉。青山何处堪垂泪，残月疏钟下影堂。
简编香外雨瓢翻，翰墨场中春日暄。文到工时疑有助，道逢极处本无言。
读书不乐更论兵，广武区区易得名。谁见龙川新句就，却将经济叹生平。
中泠新水泼冰丝，泻向宣州雪白瓷。念尔欲浇诗思苦，千山绿竹晓衙时。
官梅带雪开何早，旅雁穿云去未迟。想在南蕃多暇日，春来宁惜寄新词。
百年胶漆初心在，万里烟霄中路分。阿阁鸾凰野田鹤，何人信道旧同群。
梅花天下第一花，天下好诗翰林家。孤山山下清浅水，疏影年年横复斜。
秧苗浸倒根已浮，再种何由能入土。老夫寓居西郭外，厌听村村蹋车鼓。
沦落尘埃德不孤，梅轩结友天一隅。我惜盐车困骐骥，腾骧未得踏亨涂。
远山淡淡水茫茫，知是江湖何处乡。娘子提携青裹布，始知风土近鄱阳。
风树吹花落四邻，暮云将雨作催人。旋倾美酒留连客，急作新诗报答春。
物类生来形独异，天厨赐出味偏长。好当校猎捐躯日，莫遣傍人谩得将。
香绕五云宫里梦，墨浓千佛顶头诗。无风最喜铃相语，切莫丁宁说秀支。
已矣空闻怀旧赋，泫然犹获济江篇。殷勤慰我如君少，更悟之他友最贤。
兄弟不以是咎兮，朋友称其好修。恭不得其故兮，庸强名之曰命。
宦途最重是文衡，天与愚夫著盛名。三主礼闱年八十，门生门下见门生。
西百官中识放翁，四年上下日相从。如今鹤伴山鸡舞，羞对云间陆士龙。
尽捐寓宅偿逋负，仅保残书伴啸吟。从此日长夜应短，示妨微耐晓寒侵。
定策谁扶捕鼠儿，不忧萧衍畏潘妃。长围既合刀临项，犹惜金钱对落晖。
自从楼阁罢烧灯，未有今朝一日晴。暖拆葑边冰翼破，寒留山顶雪痕轻。
兰玉当年刺史家，双鞬驰射笑穿花。而今白首闲骢马，只有清樽照画蛇。
翘首津门雪意深，冥鸿掠处海沉沉。又逢举世腾欢夜，谁解依依向佛心。
三十才过命已隳，天生大器竟何为。谁咨孔坦临终略，不愧曾参启足时。
黑云连阵雨声寒，骑马萧萧向掖垣。平地急惊成海子，御沟全似泻河源。
言念玉符分镇日，却思琼苑拜恩初。临风又辱诗筒寄，足见优游刃有馀。
风流自昔归才子，韵事何须逊古人。记取湘东三品在，一枝金管一枝银。
出海新蟾玉半钩，风翻荷荡起栖鸥。女郎定有穿针约，偷看明河记立秋。
又见军书征粟帛，可怜民命竭脂膏。国亡何处堪埋骨，痛哭西台吊谢翱。
北山输绿涨横陂，直堑回塘滟滟时。细数落花因坐久，缓寻芳草得归迟。
热泪纷从热眼流，奇花妆点故城秋。万千气象翻中国，次第衣冠列上楼。
壮略定羌元自许，宗英帅蜀旧来无。前驱叱驭休辞远，看取东归上政涂。
六馆名流王季山，十年风雨短檠寒。不曾文字饶群子，勉为庭闱就一官。
偶动尘心惭半老，可怜网路转千歧。年来梦寐将成茧，说与灯知未必知。
地隔南川时望斗，气凌七泽拟嘘虹。人生良会应无几，晚节冰霜此意同。
投谒初心负可儿，绛云犹似误腰肢。业根如是复如是，人世风流有尽时。
蓦地新寒雨后生，黄花黄叶水边明。栖烟千点鸦争树，叫月一声雁过城。
不随桃李斗襛华，一勺清泉养绿芽。几度春风深酝酿，托根无地亦开花。
龙马先朝出养龙，御前赐名飞越峰。人间神骏宁无种，天上孙阳不易逢。
坡仙未死人安在，处士归来或有盟。人物风情皆若此，还将老泪月同倾。
铜龙塞笛怀归夜，玉燕宫钗袅恨时。记取风帘消瘦处，莫教悽绝柏梁诗。
白发鬅鬙未得闲，有时览镜笑衰颜。逢人载酒宁辞醉，寓意题诗不用删。
苑路青青半是苔，翠华西去未知回。景阳春漏无人报，太液秋波有雁来。
结草为庵莫生退，百鸟衔花也不来。花开还被风吹落，不得春风花不开。
我帆如叶中流行，听所休止无留停。贴云烟树缭西北，东南绵以群山青。
别来乡县还几旬，况得延陵为主人。论交自是少知己，薄俗谁能无弃贫。
海内诗朋官罢减，城中酒伴病来稀。庭枝烂熳催春暮，日午风香独倚扉。
咀盘嚼诘继雅颂，音被箫诏记之变。与位莺风舞百默，垂亿万载无穷期。
家庙又增新主一，寝堂应撤旧闱重。悔来阊阖陈情晚，不是儒冠解误侬。
西风凝露才成颗，北苑喊雷应未芽。苦口味言终有益，莫将容悦比浮葩。
悠悠七十年前事，蠹迹纵横墨彩新。满腹深醇经术气，一时殷阜太平春。
忽讶光阴明曰改，都将辛苦二毛收。狂胡索饷今犹急，闻说边人涕泪流。
望秦秦望山苍苍，未秋先作归意浓。三山深处孟园好，松菊恨君归不早。
岁月无情遗墨在，江湖多事宿心违。寒藤古木江西道，惟有当年白雁飞。
峨眉楼阁现虚空，玉宇高寒上界同。茶鼎夜烹千古雪，花幡晨动九天风。
他生万颗山前甫，此日大桥湖上逋。诗到苦吟人不爱，绝骎一笑口乌乌。
幡影幢幢鬼面燃，三牲祭向净坛前。不知尘海茫茫劫，谁为苍生解倒悬。
千江渺然万山阻，抱衣一囊遍处处。或持剑挂宰上回，亦有酒罢壶中去。
江心秋影雁啼空，落帽诗人听晚风。篱下矮花人不见，淡香吹过短墙东。
百年富贵真堪叹，半纸功名未足奇。伴我琴书聊自适，生涯此外更何为。
东鳞西爪类鸿泥，未尽勾勒忽分离。曾疑付梓颠倒版，复猜剪贴摩登辞。
雨霪道坏困泥涂，木石纷然赖里闾。但使仅堪行便足，我无长戟与高车。
闻道长安似弈棋，百年世事不胜悲。王侯第宅皆新主，文武衣冠异昔时。
设利现时光煜煜，伽梨披处影裟裟。钟山咫尺城东地，草木偏承雨露多。
踏遍江南南岸山，逢山未免更留连。独携天上小团月，来试人间第二泉。
谁能共扫松下屋，黄精黄独连门栽。霜林月上芋香起，指点深拨寒炉灰。
漠漠颓基邺山下，万里烟尘无一瓦。井干樽酒自平生，乌鹊飞南播遗雅。
巢由清洁敢希踪，高隐黄山席帽峰。泉石耽吟惟性适，梧溪遗集仰诗宗。
家居东南云锦乡，心魂原是水花香。哦诗想入秋塘景，鸳鹭惊飞一夕忙。
汉楚兴亡事已休，至今堪叹亦堪羞。郑君不肯更名籍，项伯胡为赐姓刘。
五斗浊醪消永日，一双鸣镝戏晴空。归来笑杀幕府客，闭户看书滴滴穷。
迎余往兮饯余归，岁既宴兮草木腓。归来归来兮，黄泥不可以久嬉。
望云骓稳无前马，带雨铃鸣动属车。纵有将军天下笔，不如无逸旧时图。
蓑衣狂脱暮江边，一醉宁论价十千。老矣冯唐何所往，归与陶令最为贤。
比来知尔有诗名，莫恨东归学未成。新丰有酒为我饮，消取故园伤别情。
天清池净行清秋，帝命吉祥驱蓐收。九霄坠露濯仙骨，冰壶翠鉴尘不留。
岁久松杉巢白鹤，春晴楼阁涌青莲。谁言好景僧能占，总落游人眼界前。
槛华错粲邻舍移，壶酝氤氲内官赐。天高气清萸菊节，攘袂奋发湖海士。
雨后诸峰致益佳，红鲜绿润绣屏排。飞来逸兴轻舆上，何异搜吟阿那斋。
晓日登临感晋臣，古碑零落岘山春。松间残露频频滴，酷似当时堕泪人。
汉月有情如静听，萧郎无路不相知。秦楼虚负清宵意，惆怅乘鸾旧有期。
袖手长才世路轻，爱闲那有鬻荣名。挂冠便欲辞丹阙，策杖还归老故城。
金鸭烟青蜡炬红，玉龟山上劝春风。乍寒还暖花无数，似缺疑圆桂欲中。
菽水堂前衣戏綵，鸡豚社里酒盈杯。白头谁念思乡客，强写新诗对凤台。
箭穿化鹤君何在，书寄宾鸿使未还。引领庭闱方寸乱，倚松对菊涕潸潸。
催唤儿童扫绿苔，长歌清啸兴悠哉。林间子堕知梅熟，水面痕生验雨来。
万波弄日破霜寒，木落吴天意自宽。少壮背人如去鸟，江山还我此凭栏。
途穷反遭俗眼白，世上未有如公贫。但看古来盛名下，终日坎壈缠其身。
回神自是平生学，彻底还看处死时。援笔大书真力士，纷纷醉梦若缠悲。
三秋月冷半山云，来谒维摩必有因。特见岭梅开一朵，也应知道不干春。
天下无双双井黄，遣编犹作旧时香。百年人物今安在，千载功名纸半张。
此背堪骑唯老子，今朝司令属苏仙。倦时驱向栏中去，好梦依稀到日边。
敕书新调蜀襄兵，汉北关南寇未轻。密迩千斤竹查岭，不闻满四石头城。
已恨丹青误妾身，何消更与妾傅神。那知塞北风视说，不似昭阳殿裹人。
舆图万里归尧统，历数千年纪夏时。最喜太平今有象，新年民物共熙熙。
我生不识须菩提，薛鹤杨梅姑置之。寒桃八幅奇更伟，上有巴中与可题。
华澄厂织布堪嘉，一邑闻风百十家。双线丝光花样巧，推销各省播名遐。
两世交情逾骨肉，明年事业极风云。知君学易从今始，日丽中天迥不群。
铜雀春深埋铁锁，纸鸢风吹哭重围。夜来魑魅天南路，黑塞魂随骤雨归。
三峰已觉蓬莱近，二水真成汗漫游。六代风光几人物，不妨拥鼻向南州。
杨柳陂塘茆屋小，杏花村落酒旗孤。殷勤寄与同来客，此景江南彷佛无。
殷勤寄谢湖州牧，五马谁能鬓未斑。民事虽云急期会，登临要不负溪山。
蔓菁宿根已生叶，韭芽戴土拳如蕨。烂烝香荠白鱼肥，碎点青蒿凉饼滑。
蒲箑未书尚待贾，素纨捐箧有馀愁。西风不受元规污，一幅纶巾对白鸥。
又如自叙伤夙昔，衰暮安宁思苦辛。季冬十日兄生日，今日天开皎日出。
冷泉亭下北山陲，曾见雌雄共引儿。惯听山僧朝说法，能随木客夜吟诗。
锦帐罗襦秋拆凤，云窗月户晓栖鸾。阶墀更有芝兰在，掩映浓阴十亩宽。
应为半生怜曲糵，更留它日燕鸡豚。是中可饮公须记，报字如鸦醉眼昏。
诗人家在木犀林，万顷湖光一径深。夹路两行森翠盖，西风半夜散麸金。
却忆年年人醉时，只今未醉已先悲。数茎白发那抛得，百罚深杯亦不辞。
威风凛凛实难栖，正是灵山受记时。老倒月林无别说，非心非佛总非非。
书缄缥缈来鸾使，梦觉依稀似水乡。犹有倚楼频伫望，蒹葭摇影月明方。
古来北府多名酒，今复南徐说胜游。聊奉双亲小行乐，即持荷橐侍宸旒。
江城昨夜雪如花，郢客登楼齐望华。夏禹坛前仍聚玉，西施浦上更飞沙。
来往西风析木津，归舟明月又随身。君看乌帽白头客，合是东西南北人。
我爱藏冰从夏结，君怜修竹到冬鲜。殷勤更抱鸣琴抚，为忆秦儿识断弦。
我初浮舟济九江，幽寻兰若山苍龙。王摩诘画倚栏槛，谢灵运诗开绮窗。
彩鹢欲发涪江涯，攀翻再折青杨枝。青杨千缕数不尽，彩鹢一去来何时。
数寻脆碧袅轻阴，岁不知寒暑不侵。属厌吟风仍啸雨，尽收县解入琴心。
相从万里多崎岖，呼鸣警察夜有奴。衡阳路杳速归去，未可容易来江湖。
曾闻买骨来多士，行见挥鞭上九霄。嗟我老无千里足，唾壶完好未轻敲。
明月寻人夜夜来，盈虚不改此追陪。凄凉知有谁相遇，只向空园照冷杯。
春魁独占群芳谱，阳气光回数点心。岁序鸿钧初转律，霜禽解冻变新音。
室罄囊空气不衰，朵颐宁肯舍灵龟。多金未羡陶朱富，淅玉姑为杜老炊。
瘦马飘飖屡往还，疲劳专为访名山。须知筋力行将老，渐恐峰峦不可攀。
八十丈晴虹卧影，一千顷碧玉无瑕。几多风月输诗客，无限苇芦属酒家。
关中群盗已心离，关外犹闻羽檄飞。御苑绿莎嘶战马，禁城寒月捣征衣。
玉皇殿下一仙童，曾掌符书守蕊宫。因甚俗缘犹未断，於今纪质入尘笼。
琅璈挟籁晴疑雨，金殿摇光夜不昏。欲指群方无可问，青山处处白云屯。
京国云山如我瘦，家乡笋蕨为谁甜。壮年作郡今宜免，老大那能共典签。
压栋排檐能拉朽，穿帘入隙解乘疎。遥知山谷皆封路，食绝肠饥有怒狙。
南来三见岁云徂，直恐终身走道途。老去怕看新历日，退归拟学旧桃符。
宫壶龙滴晓漏尽，玉阶马滑春雪融。锦衣高唱少年子，银瓮索酒蒲萄宫。
自为云山作主人，更邀麋鹿作比邻。一斋一粥今禅伯，无姓无名古逸民。
会閒须是莫论年，直把浮生付且然。桂隐欲为山宰相，漆园曾是地神仙。
带烟柳外阴晴好，趁暖花苞日夜肥。有宅一区园十亩，不知天遣几时归。
天光尽处是平原，目断寒榛望欲昏。人语夕阳闻远渡，马鸣春草识遥村。
米家图画不易得，今日见山如见之。偶上层峦纵游目，不知驻马已多时。
春花秋月欠平分，秋雨秋风恼煞人。欲唱横汾追汉武，已无十万水犀军。
白头合对天山雪，赤手谁摩岭海云。多谢新诗赠珠玉，难禁伤别杜司勋。
梦里骑龙下玉京，洞霄宫外遇双成。误贪烟火人间味，卧病维摩醉不醒。
禁柳青青入望馀，暖风吹雨湿征裾。北来终奏长杨赋，南去还携小戴书。
田公布衣五尺长，田姥角冠八寸强。平生布施不造殃，教养儿孙耕与桑。
峡转骇翻三尺浪，月明稳挂一帆风。劳劳尘鞅谁能脱，羞见羊裘垂钓翁。
大笑能株小作丛，吐香全似酒微中。旧观但比山花白，无此枝头破颗红。
翠微呼处生丹障，清净封中起白云。今日病身惭小隐，欲将泉石勒移文。
午梦肩舆转断冈，日烘残暑气扬汤。舌端时得冰霜句，绝胜狂风作暮凉。
诗书满腹不及口，遮日宁须钓竿手。愧尔茅檐炙背人，仰目青天搔白首。
长竿一系白龙吟，谁和驺虞发素琴。野客碧云魂易断，故人芳草梦难寻。
丑石寒松未易亲，聊将短曲调长人。乘轩故自非明眼，终日僛僛舞爨薪。
布帆春水与东来，红草黄沙认劫灰。九殿嵯峨明日月，六街璀璨汉楼台。
锦城寒食最繁华，游骑翩翩杂钿车。烟染翠行环郭柳，波摇红影隔江花。
雪岭六年修苦行，今朝打失主人公。普天匝地无寻处，百亿分身是脱空。
杖策山隈亦水滨，閒中未害饱经纶。何曾寂寞嵌岩裹，惯着风流廓庙人。
新丰遣兴惟沽酒，泽畔行吟秖命骚。此去周南莫留滞，金台重筑待英髦。
宋朝士子爱高帽，楚国嫔妃惜细腰。白雪难求谁属和，香兰竟判作蒿萧。
襟带平分滇蜀险，品题合占古今雄。登来彷佛临玄圃，不信飘零逐转蓬。
仙桂高高似有神，貂裘敝尽取无因。难将白发期公道，不觉丹枝属别人。
晼晚春光作意归，送春谁把酒樽携。多情风雨留连处，几看霖霪到日西。
西湖北望三千里，大堤冉冉横秋水。诵师佳句说南屏，瘴云应逐秋风靡。
途穷日暮更何求，白首同拚一死休。衔刃尚希忠烈传，盖棺免索太师头。
当时粳稻通辽海，今日风涛隔具区。豺獭可堪专节钺，衣冠何以拔泥涂。
软红十里平如掌，马蹄踏沙轻不响。金袍玉带五陵儿，飞骑击球珠作赏。
思穿溟涬刮幽荒，郊贺由来命不长。菊本无田宁当俸，杏虽有子总成殇。
初陷忻州继代州，一关宁武据山头。烽烟远震阳方口，炮火频燔镇朔楼。
明明天子初垂裳，讲求治理资贤良。前言炳炳森琳琅，其中法戒垂兴亡。
忆昔鹓行接武趋，与君肝胆素相孚。孤忠不忍欺明主，健论真堪立懦夫。
谋国忧民两意同，独于诗力愧诸公。风谣合采归天上，献纳谁能自牖中。
陌上驿亭双只堠，烟中渔钓两三舟。归迟不是寻诗料，秣蹇民家偶小留。
夏汭园荒难识面，玉衡星暗易伤怀。歌成孤凤深逃楚，书带双鱼不入淮。
春秧夏苗秋遂获，官赋私逋都了却。鸡豚社酒赛丰年，醉唱村歌舞村乐。
莫道壶中日月长，壶中日月只寻常。乾坤今古无穷妙，是我庭前一草芒。
排云岩竹山山出，映水春华曲曲来。薄暮天游最高顶，可无呼月醉深杯。
酒兵轻敌无坚垒，诗理通禅有妙锋。生恐天明分手去，邻僧休打五更钟。
帆影高低过石头，看云合上几层楼。空江易作三春雨，古岸微同六代秋。
黄琉璃色縠波纹，持赠多惭李使君。一枕凉风吹梦去，楚山脩竹正如云。
高亭迥出人寰表，须信仙凡路已分。世上俗尘那得到，如今步步是青云。
从知枯淡芬芳无，自古荣华朽腐多。且作从容郎庙看，一丘一壑觉如何。
乐天老矣放樊蛮，鸥羡忘机鹤羡閒。缓步当车休下泽，浇愁得酒即中山。
梅花山底伴云閒，谩逐閒云出故山。君慰我思君莫去，一时先遣白云还。
回看尘世频三叹，上彻天关更几重。径欲乘风此仙去，时时笙鹤下前峰。
康济此身殊有道，医治外物本无方。风流二老长还往，顾我归期尚渺茫。
云飞共庆情方洽，鲸饮何妨量有容。且向山城足欢谑，他年接武亚夔龙。
浣花溪上得閒来，石刻摩挲病眼开。短策多时临水立，红尘半咱与风回。
梦中惊魇醒犹悸，死后成名生大难。晚节留香秋气肃，霜篱可待落英餐。
天官妙选待才贤，茂宰清明众所传。漠漠去帆冲暮雨，萧萧行李似当年。
未得还家意不忙，日斜人散傍修廊。白头已向新吟懒，青眼相逢旧话长。
谁解题封忠敬堂，长安白发紫微郎。斯名似不缘渠作，却最关渠泪数行。
绿水波深欲上阶，红蕖香劝要传杯。幕中自有两佳客，又载青州从事来。
煌煌使节下并州，俯仰乾坤豁远眸。万里关河迂马足，十年风雪敝貂裘。
我与李侯初不熟，但闻弦歌政声速。永川鸡犬数山外，迄今语言犹可录。
皇天不惜栽培力，移根好向乌台植。西斋酒醒月在天，为君起舞歌双柏。
使君年老强搜奇，来傍吟窗拥被池。明月清风初未觉，白鸥黄鸟旧相知。
薄俗纷纷那可言，暂时贫贱不须论。君看旧日扬雄宅，寂寞苍苔空闭门。
政迹行书循吏传，欢声重动野人家。多情石笋江头月，载酒何时共钓槎。
雪尽春生水似蓝，想君清啸钓鱼庵。道上红尘高十丈，断无一点到桥南。
杨柳含烟灞岸春，年年攀折为行人。好风若借低枝便，莫遣青丝扫路尘。
到底袖藏辞绶草，也知囊乏买山钱。丹心一片从来热，忍过西山酌冷泉。
怜君日日探除目，不见长安奈尔何。齐客祇知缘木易，汉家元自积薪多。
燕雨似翻瑶渚浪，雁风疑卷玉绡纹。琼妃若会宽裁剪，堪作蟾宫夜舞裙。
湖光山色酒杯中，此会那知一笑同。风暖空岩落松子，雨晴新涨没凫翁。
积冻已多为麦地，培汤更办百花春。强将光景宽衰老，呵手微吟意欠新。
朝辞黄阁谢君王，暮向成都问草堂。璇毂亲扶尧日月，云章曾补舜衣裳。
商飙忽到双林下，相见伏牛山里人。连花会上看颜色，问是恒河第几尘。
那知聚散舂粮外，便有悲欢过隙中。京兆同僚几人在，犹思对案笔生风。
一段月中秋气清，沦枝浃叶况精英。学人鼻观饱参罢，七窍通融四体轻。
多中更被愁牵引，少处兼遭病折磨。赖有销忧治闷药，君家浓酎我狂歌。
拜月盟星坐彻宵，日长神倦苦无聊。双眸忽地清如水，对着芳姿睡思消。
卖花声歇闲深巷，拾翠人稀驻画轮。此日风怀且中酒，朝来惟见绿阴新。
郎君到底亦何知，夺卷书生真数奇。恶语故应多艾气，残藤无用写来诗。
野桥落照双渔艇，疏柳寒塘一暮砧。擎妇将雏征远塞，艰难谁省宦游心。
较美宜同法石白，搀先欲占麦秋寒。广文诗句篇篇好，咀嚼令人欲废餐。
久无音信日边来，忧国谁怜怆老怀。想见天颜欢喜甚，鸳鸿入贺满尧街。
莽圹孤城此卜居，宋台梁苑独行予。虚名马愧千金后，白首萤怜万卷馀。
山蕉木柰野葡萄，佛指香圆人面桃。更有波罗甜似蜜，冰盘初荐尺余高。
温洛荣河拱旧京，从来人物富豪英。报仇虽有楚三户，守节得无齐二城。
洗耳不闻兵革事，毕命邱樊何怨尤。愿言只恐未成遂，作客蹉跎霜鬓秋。
木犀香里设离筵，建业西风八月天。一骑仍留大江北，双凫何日五云边。
浑沌以来不可数，万八千岁生盘古。絪缊乃在卷石间，光怪潜通落星渚。
董贾文章鸣治世，皋夔事业拟清朝。村居不识杨夫子，懒慢何心作解嘲。
相逢始觉春来早，偶忆犹疑梦未终。忽忽遂逾花甲子，老师久已老成翁。
未依素质夸才思，庸是钟情了宿缘。曾道目非皮相士，教人争得不相怜。
借屋藏书避世喧，地偏尘远水云繁。篱前沙渚群鸥卧，村外人家万蚁屯。
玉瓣金心磊落花，天姿高洒出常葩。标名大笑缘何事，开口相逢有几家。
燕蓟攀髯愁祲孛，秦淮扈跸盛风云。安危此日资元老，蚤应蒲车翼圣君。
宝历初更思善治，瑶编久阅抚良规。平平王道今犹昔，海宇雍熙庶可期。
谁能此地真无碍，我与青山似有缘。几欲奉身思乞退，不知明主肯哀怜。
孔圣宫中施顶礼，双峰殿下托心香。先行粮草入营未，起看楼头却月黄。
春余暑气已駸駸，唤取胡床坐柳阴。风裹禽声来木杪，日斜树影倒溪山。
小郭今宁无赵子，四门古亦有欧生。南辕不涉贪泉境，归去诗肠彻底清。
赏遍舟丘上画船，旌旗金鼓满晴川。潮平难繂舟人望，一似离杭过越年。
睡如酒债欠寻常，无计悲欢会两忘。生灭心劳身漫息，住空世促夜偏长。
病里年华草木知，孤云来去更无期。等閒清兴难消却，忍冻开窗看竹枝。
剑气徒劳望斗牛，故人别后阴仙舟。残春谩道深倾酒，好月那堪独上楼。
我有一言生听取，冰案乃为福之媒。富贵绮罗遭鬼瞰，忧患可以坚筋骸。
箫鼓声中浪渺瀰，古枫阴砌藓封碑。行人到此自恭肃，不似巫山云雨祠。
藉草饮时留洞吏，隔花捧处倩山猿。殷勤更借弥明鼎，寒夜联诗酒屡温。
松林月上言弥静，阁道钟残思转幽。莫讶为郎贪佛日，官闲禅定两悠悠。
坐接冥茫一气生，比邻灯烛影初横。已邀皓月酬佳夕，犹许闲云共太清。
松竹回环十里阴，一声啼鸟觉山深。道人睡足北窗下，一榻清风直万金。
君爱深情兼妙制，未教须臾去怀里。秋风忽起暮寒生，从今捐置若为情。
无限风光藏险恶，万千气象转朦胧。东篱忽见南山好，陶令当时是老农。
出门出门盛夏时，山川涤涤炎风吹。余生苦块不可支，骨立远道谁扶持。
十里湖山一草堂，年来岁月坐相忘。林间野鹤閒随杖，槛外沙鸥欲近床。
大庾南来山更佳，每逢古寺留柴车。曹溪衣传葛獠布，月岭树种蘋婆花。
未税南冠为有身，忘形尔汝见情亲。我诗速客酬嘉节，倾盖从前有几人。
有竞轮蹄何杂沓，无情风月亦流连。红灯焰焰三更市，从此吴江不直钱。
药炉烟暝膈生痰，怪是新春百不堪。乐事惜从多病误，老怀喜与旧人谈。
兰玉森森天下奇，灵椿犹自长新枝。从来老蚌珠生晚，岂是长庚梦到迟。
半夜风声寒作雨，一林阳气煖生烟。画长与客敲棋局，忘却人间俗事缘。
百丈情丝万丈风，红儿身是可怜虫。荼蘼零落春庭暮，九子铃高倩影空。
白板双扉黄土墙，场开碌碡午风凉。故人有约来相访，家在珠溪第几庄。
楼台烟树接平芜，水墨丹青十幅图。认得黄山家住处，云中相对似相呼。
世多扬激伯夷隘，公独谦虚下惠和。吊死自惭知己少，逃生却喜活人多。
海雨江风浪作堆，时新鱼菜逐春回。荻芽抽笋河魨上，楝子开花石首来。
武陵才人碧窗底，青霓衣裳白霞里。翠烟默染猩猩毛，冰绡凝文露华洗。
出门再窥憨憨井，一掬入口愚蒙醒。廉贪之水记端州，夷齐清操真可景。
曹瞒啖葛浑无赖，运甓陶桓可笑人。夜起庵中人老矣，不须辛苦损天真。
渐欲着身船尾上，不能寻汝马蹄旁。慢红夭绿无多事，紫蝶黄蜂各自忙。
何处春光最可怜，仙山亭上碧岩前。穷来更觉诗堪画，老去谁知酒可仙。
集凤文章遗旧省，垂虹烟水澹新秋。图书跌宕应忘老，莫为悲伤岁月愁。
池莲晚色红衣净，庭草春香翠带齐。我亦沿流伊洛者，几回极目楚天低。
杀气先归江上林，貔貅百万想同心。明朝灭尽天骄子，南北东西尽好音。
止酒不烦壶作隐，著书争羡笔为农。晚菘新韭周郎味，倘许山人作岁供。
濯濯高花染血猩，却怜金距起闲争。宋家窗下宜栽此，莫问临风不解鸣。
北风休叹北船穷，此地曾经拜北风。句践敢忘尝胆地，齐威长忆射钩功。
平生诗友刘宾客，醉墨曾传到雪庐。煞说竹溪茅屋好，便能诗亦不如渠。
维梢小艇亦可怜，一棹便抵中峰前。若教饱吃含桃去，蜡屐登山也自便。
岩谷搜罗追猎户，江湖刻剥及渔船。酒边父老犹能说，五十年前好四川。
花信风残生酒兴，竹枝歌罢动闺愁。兰亭已近浮觞节，先把归期话置邮。
道士上天鹅一只，老僧住庵云半间。去来尽向无心得，痴黠相除到处闲。
老去秪留诗卷在，愁来宁受酒杯降。竹轩近喜多风致，活水栽荷满石缸。
嵩岩桂坞堪休影，颍曲芝廛好疗饥。但愿天心从尔欲，敢言归赴亦松期。
许大乾坤无处着，这些躯累人多。何当飞入虚空裹，骨肉收归土一窝。
旌旆冕旒犹可想，鬼神人物亦何殊。君看坐位兰亭草，费尽工夫学得罪。
家近芝山傍淡糊，城居清似隐人庐。凌烟阁上同年在，光范门胶一字无。
曳曳文旌出暨阳，暑天形役兴悲凉。毛生有檄儒官淡，苏季无金世路长。
诸公共赋反招隐，细字斜行肯见传。语到淮南小山作，人如江左永和年。
淡烟白浦月黄昏，倚遍阑干空倚门。接翅定思云外侣，偷栖应望水边村。
朱丝自断虚银烛，红粉潜销冷绣裀。见说忘情唯有酒，夕阳对酒更伤神。
一生铁砚费磨钻，老去耽书废食眠。不惜空门求利果，只将心事博长年。
北风声熄南山微，谁息风雅呼於时。歌黄三章未纯古，叙白一段空爱奇。
雄飞岂复吾曹事，狎主凭君异日盟。却笑少陵都不解，李侯那肯似阴铿。
壮丽中居荆楚会，风流元向蜀吴夸。楼头恰称元龙卧，切勿轻嗤作酒家。
领得春风十载闲，官居更觉近林泉。儿童尽解迎康节，魑魅犹知喜谪仙。
出门虽是欠陶朱，便使关门亦可居。物价甚廉常食肉，傭赀极省易钞书。
昭阳殿高清昼长，珊瑚枕压七宝床。珍簟平铺碧云冷，珠帘半捲秋风凉。
数叠奇峰插空碧，舒卷光阴度红日。莫道无心空自閒，天地为炉果何恤。
三十五年音信希，鹉湖春色柳依依。抱千里月不妨醉，携一片云谁与归。
封尘世网催人退，似水才名枉自痴。结集无期王屋遁，名山何处葬油诗。
海若驱车到浙江，西风吹起水云乡。雷轰万鼓不成雨，雪驾千峰只荐凉。
春风不散三冬雪，暖日犹明五月霞。病眼漫开常见雨，客颜新破始逢花。
群山倒排地轴断，陆已无城水无岸。颇惊楼阁陷沙底，倏耸帆樯挂天半。
丛林深处暑如秋，爱此名都一角幽。日暮空山闻鸟语，浑忘隔岭尽高楼。
吴滋往往玄尚白，梁墨湿湿黐黏壁。南宫先生来自西，惠然赠我四玄圭。
清如冰雪重如山，百辟严趋礼绝攀。强虏外闻应丧胆，平人相见尽开颜。
白石山川贵可知，公侯衮衮应斯时。蓝田美玉双呈瑞，沧海明珠两朵奇。
风雨江头思故人，东南烟水湿青春。宛溪东岸垂杨树，想见烟眉亦解颦。
母子相逢几万年，夕阳梦断岂堪言。多时不隔如今见，赵州勘破老婆禅。
古寺云深去路赊，来分僧钵共生涯。依稀池草成春梦，容易江梅老岁华。
颇疑蜂蝶过邻家，知是东墙去岁花。骏马无因迎小妾，鸱夷何用强随车。
我将仲子趋黄堂，孰看毕战搴旌幢。抗颜路尘旋行役，但有魂梦公之傍。
毕竟滇中春最稠，满城风日动晴柔。乱花弄月翩翩影，绿树干云淡淡秋。
邂逅相将倒一壶，看朱成碧倩人扶。欲眠甚急须公去，能略陶潜醉後无。
长沙顿伏几百折，背膂菌蠢盘鲸鳌。马瘦人力倦，野阔风怒号。
又到黄州旧雪堂，雪堂文字断人肠。紫烟有路连桐柏，清浪何年看洛阳。
雨霁空山明翠林，流泉急下白云襟。清泓一脉自能寂，不借熏风拭镜心。
贾生晁错总佻轻，博陆营平亦好兵。地节三年谁作相，胡天汉地各春生。
忆在长安最少年，酒酣到处一欣然。猎回汉苑秋高夜，饮罢秦台雪作天。
帝王而下几兴亡，销尽繁华作战场。惟有东家诗礼在，子孙万古读书堂。
乐事易空如委蜕，流年难挽甚奔车。酒徒文友心期在，任有臧仓毁子舆。
深树冥冥一径风，溪流应与十洲通。仙家日月无人识，只爱桃花二月红。
万里寒江一棹过，连天野烧奈愁何。风云矫首怜毛羽，霜雪攒眉羡薜萝。
百年人事观朝槿，万里烽烟急暮笳。独立江城无限意，我来不见落梅花。
夜留孤月悬匡岳，秋涌飞涛挂豫章。宾客欲从飞盖后，不妨歌吹荐华觞。
九天宛转云常在，万象纵横月不收。应是庐江人不识，蟾宫遗下水晶楼。
怪我轻谈当世事，知公默会古人心。空山稳对梅花宿，错向林逋墓里寻。
禁苑茫茫尽日吹，桃红李白祗青枝。唯馀阿醋偏骄妒，不畏封家十八姨。
一棹黄流去复回，飞沙积岸雪皑皑。梨花乱逐沙鸥起，燕子深随野马来。
归来尚想桓伊笛，醒后空惭学士波。戏问韦娘今健否，青楼元自不曾过。
倚栏曾此望沧溟，延颈移时类鹤形。别后几回关梦寐，终求精笔写丹青。
锦袍仙人昔曾到，醉眼摩挲睨晴昊。倚阑招鹤鹤不来，槌碎琼楼委荒草。
自煮新酥笼旋开，秦霜犹污紫梨腮。旧园歌舞唐宫废，灌顶醍醐佛国来。
短艇摇摇对晚屏，推篷念远不胜情。风前落木心犹壮，雨后归云气未平。
瑶琴夜久弦秋清，楚客一奏湘烟生。曲中声尽意不尽，月照竹轩红叶明。
翠蓬云气生衣袂，金殿阳光动冕旒。此际一言能悟主，始堪回首旧林丘。
心传异学不谋身，自要清时阅搢绅。火色上腾虽有数，急流勇退岂无人。
黄卷香焚春晼晚，绛纱人散夜萧森。明朝只死丝纶下，回首青云万里心。
寂寞潮声入寺门，浦风吹落树头云。几番忆著芗林石，昨夜孤猿梦里闻。
蹭蹬也应无陆地，团圆应觉有天涯。随风逐浪年年别，却笑如期八月槎。
赵虏典刑何足正，周公画像可怜开。忍心本自穷兵起，巫蛊焉能作祸胎。
胡张三背手张弓，黑李四反身架箭。直饶啮镞古将军，对面髑髅穿一穿。
梦回诗思不胜清，卧听幽禽两啭更。窗角界金分月色，山腰鸣玉潄溪声。
孟冬短日到台州，胜境喜遇都贤侯。眼前丘壑太岑蔚，阁后台榭仍风流。
何郎鲍叔饱经历，胜处一一手自编。我携旧记访陈迹，正恐急景不得延。
无酒穷愁结自舒，饮河求满不求馀。身登霄汉平时第，家得干戈定后书。
春雨能膏草木肥，就中林野碧含滋。唯馀病客相逢背，一夜寒声减四肢。
虽惊故国音书绝，犹喜新知语笑同。竟日开门无客至，笛声迢递夕阳中。
方壶先生在何处，胡不同来玉京住。鱼龙夜落河汉秋，却泛灵槎共归去。
天风吹我到丹青，不觉春华又再经。芝叟采来云冉冉，茶仙尝后水泠泠。
平视风雷聊徙倚，寄生天地剧悲凉。萧萧坏劫惊砂里，时比诸天日月长。
暮春三月雨滂沱，败壁颓檐暗薜萝。鸟雀亦如人望治，晴光才动乐声多。
茶灶远从林下见，钓筒常向月中收。江湖四十余年梦，岂信人间有蜀州。
略言臣到庚宗宿，大堤花艳惊人目。为求簉室梦泉丘，敢挈阿娇贮金屋。
道远难凭麟角管，情深初寄鹄纹绫。披函百读怀人句，消尽床头酒数升。
百寮银笔松椿祝，三殿瑶觞雨露恩。久托重晖无以报，芜音常是愧雷门。
芝堂自瑞天朝安，竹郡久更江左唐。愿似诚斋诗句说，朝京旧路再筠阳。
从知城市厌尘凡，近傍西山草结庵。心静故思幽境住，道高不遣俗人参。
初闻征雁送斜晖，凉夜高斋此会稀。沧海月从危堞过，太行云入小窗飞。
魏都城里曾游熟，才子斋中止泊多。去日绿杨垂紫陌，归时白草夹黄河。
古墓年深草树荒，石人石马卧斜阳。争如湖上逋仙冢，诗骨埋云万古香。
眼前懊恼迷凫乙，笔底荒唐托鴳鹏。如此生涯人老矣，尚飞狂梦绕云层。
锁钥南疆倚老臣，外苗内教剧艰辛。诗吟箕尾身先逝，兵困壶头志不伸。
山公马在何须尔，林屋丹成亦偶然。独此老身无藉赖，为他人掷挂爻钱。
解却名缰谢是非，归田活计莫相违。晓开野径宜栽竹，暖逐山童好采薇。
昔为童稚不知愁，竹马闲乘绕县游。曾为看花偷出郭，也因逃学暂登楼。
长笑右军称草圣，不如东野以诗鸣。乐天自爱吟淮月，怀祖无劳听角声。
君家牡丹今盛开，二十四枝为一栽。主人果然青眼待，正忙亦须偷暇来。
困穷棋石任移挪，枰局阴阳立网罗。驰突沙场攻杀罢，终归一匣没行窝。
客计未应羞马牧，宦情谁肯薄淮阳。心知不待题麟阁，犹得诙嘲陛楯郎。
华山中断浊河开，浪打雷门势莫回。巳铲潼关为汉垒，更分仙掌作秦台。
三请皈休恰四春，手板抽还大丞相。安车县示後来人，从今万八百场醉。
一目长江万里长，几多兴废要商量。时人莫作画图看，说著源头正可伤。
年少文声许过秦，仁涂便失自由身。初思鲈鱠翻归兴，不见仙槎却问津。
一事无成雪满颠，漫凭老眼寄韦编。谁将爱酒周光禄，错比能诗孟浩然。
晓日东南欲照梁，藏鸦密柳暗横塘。行庖束蜜停晨爨，别馆熏衣冷夜香。
湖山堂上看荷花，乱舞红妆万髻丫。细雨沾衣凉似水，画船五月客思家。
刁骚短发镊还生，镜里形骸只自惊。睡枕食槃翻岁月，头风股痹识阴晴。
旅悰牢落怆离群，叠翠楼前日渐曛。金饼光茫升海月，玉龙鳞甲护霜云。
紫霄峰上登高节，想见笑谈宾主间。我亦于今有遗恨，不随巾屦上南山。
渐施帘幕作深扃，时看明河步广庭。旋索罗衣防露下，隔墙闻叫侍儿声。
疎星历历间银河，天澹浑疑泻素波。墙角影低遮月少，树头声壮著风多。
威镇西陲输定远，宴开东阁慕平津。何如收拾琴书去，林下衣冠作舜民。
此地谁为爱酒伴，他时傥忆种花人。五坛芍药齐教放，何处扬州更觅春。
九夏蜩螗不可听，秋风才动便无声。一襟月露丘园里，却胜趋炎作队鸣。
锯沉百叠糁琼英，一日三薰更九烝。却悔香成太清绝，龙涎生妒木犀憎。
居家藓石况更深，谁复沿窗扣冷尘。多谢春边第一雨，来寻尘海旧诗人。
访洗头盆还喜健，伴行脚笠未嫌贫。一般仙骨清如鹤，倚看沧溟解起尘。
浮云屡见本无迹，乂路多岐莫问津。此夜穷愁走南北，更谁随马踏埃尘。
雪如银亦发如银，相约同为太古民。任便雪消人已老，自家心底是长春。
万年松径雪深覆，水泄不通无入路。解说门开一步周，喃喃寐语分锱素。
白鸥池水拍天平，相对琼楼入太清。试问歌台生草处，当时曾许外人行。
四海唐虞终我事，三川风月且吾乡。军中不识阳春赠，几按青萍骇夜光。
几度言归未得归，归心常切故山薇。人於愁处酒难着，春正好时花已稀。
去春宣府得相亲，今岁瞻韩意少申。两度缁尘边塞客，十年清梦别离人。
枕上红尘白昼深，眼开欲得息劳心。灯花暗入僧床冷，山阁冯江万木林。
精心展彩威颜肃，法曲迎真睿藻融。象舞在庭功敻异，宝符先道古难同。
真道安能予佞群，千金买骨实虚闻。倘延遐寿知天命，玄化或能臻几分。
屯淮列幕酣歌急，挟海崩云变幻多。势转图穷惊匕见，远涂垂暮定如何。
多生菜气粥鱼僧，味菜还如好色登。戏学挑根和露煮，正堪摘稻配香蒸。
老去攀翻兴益奇，招携风月作新知。但令春酿皆如此，百罚深盃亦倒垂。
石罅春风生野笋，洞中流水出残花。爱同樵客言幽事，不觉归途暮景斜。
我发白矣骨尚凡，悠悠空老茲山间。酌泉祈仙会当见，曾有麻姑访王远。
楚江亭上秋风起，看发苍梧太守船。千里同行从此别，相逢又隔几多年。
老卧烟村身偶在，夜开蠹纸泪如倾。岂知三十余年後，河洛胡尘讫未平。
吴姬越艳楚王妃，争弄莲舟水湿衣。来时浦口花迎入，采罢江头月送归。
大熟十年无此作，微生一饱更何求。急须剩踏莲花曲，药玉新船待拍浮。
万顷烟波凌浩渺，四时风月占清幽。供花扫叶吾无分，又挂云帆赋远游。
垂帘空见月昏黄，络纬啼来也断肠。几度系书君不答，雁飞应不到辽阳。
风流双腕转凝酥，舞彻伊州汗有珠。探手始知帘外冷，照堂兽炭焰围炉。
书称五福寿为先，有德人方得寿延。自愧栎樗非远器，谁应齿发亦遐年。
乡书不到肠堪断，海寇初闻梦亦惊。试上北城閒注目，长江东去阔无声。
言无拘畏诗多健，酒借豪华力有神。闻说山中承相语，与君心事最相亲。
公暇羽衣凭水槛，渐多翠盖倚红妆。想庆三伏怯袢热，待到仲秋吐艳香。
海内四贤尚家食，闽中一叟愧空餐。幔亭仙掌文盟在，好与伯舆来共看。
一年一度过重阳，惟有黄花晚节香。偕友登高无限乐，吟诗已罢又飞觞。
能向早梅前独秀，何妨秋卉后才香。只嫌一种开何晚，直待东风为发扬。
画栋岧峣倚翠微，玉箫声断紫烟飞。凭阑万里秋光老，谁会长吟久未归。
醉里捲波看臂血，灯前拂剑吐骄虹。清时共济多卿衮，肯负苍生卧尉公。
蓬海飘零作浪游，月明同上会芳楼。满斟绿蚁人如菊，谈笑风生故国秋。
湓江辍棹整骖騑，松路杨鞭入翠微。好是近郊人候望，纷纷羽服与田衣。
平泉小筑见崚嶒，开府归来百感增。世难遂同山著烧，端居又见谷成陵。
种芋从今我田喜，沤麻却得吾水滋。中和薰蒸感瑞物，雪山增重阴云披。
梁选文章久滥流，千年扬浊到弇州。新城后出矜为秘，旧派相沿总足羞。
第一桥边第一家，瓜皮船子送琵琶。妾身自是良家女，不是当年苏小家。
南人不识白皑皑，直怪狂风舞乱梅。向道元戎召和气，岭云翻雪入城来。
山前露立几时休，老大垂髫羞不羞。与汝云冠别梳洗，免教人唤作丫头。
赤壁危矶几度过，沙头江上郁嵯峨。今人误信黄州是，犹赖水经能正讹。
铁马归来定太平，九成宫殿暑风清。龙蟠古洞长藏雨，凤入层台自度笙。
闲花空怨绿衣使，煮酒不随青杏香。见说曲生风味少，尚堪留与老饕尝。
凭栏自有幽人乐，趋市能无估客歌。三载政成心似水，柏台还说荐书多。
爱此萧条远市声，山门端不厌频登。破除尘梦来看竹，妆点閒情坐有僧。
船渡江天暮色青，半江峰影动寒星。海风忽起玄珠树，山月遥生绿玉屏。
君王未肯赐西湖，鸥鹭丛中借地居。憔悴风姿今钓叟，痴心犹望故人书。
缚个茅庵际水涯，现成景致一何奢。野塘水合鱼丛密，远浦风高雁阵斜。
小桥分路各西东，寂寂松窗半掩同。客梦悠扬残酒里，一池荷叶雨声中。
去犹耿耿心存阙，老尚堂堂表出师。盖世英豪嗟已矣，八哀吟罢有馀悲。
荒郊犬吠人家僻，近坞烟炊笋蕨宜。欲扫柴门迎晓日，偶逢花下有朝葵。
昨日花开树头红，今日花落树头空。花开花落寻常事，未必皆因一夜风。
寒侵虚幌诗增爽，绿浸疏棂醉不醒。应许七贤追盛集，烦君书入鄙夫名。
一樽聊对菊花前，独上危楼晚景天。风外笛声闻续断，海桐摇落夜敲砖。
楼船百万旧征南，闽海风涛久已谙。谁为伏波怜薏苡，空劳渔父问江潭。
历晋更唐岁月多，玩珠龙尚枕山阿。绝怜蓬阁元包佑，敢拟兰亭记永和。
凡物均沾神物化，天心允与帝心通。绝胜宝瓮陈终夕，奚待金茎倚半空。
匼匝千山与万山，碧桃花下景长闲。神仙得似红儿貌，应免刘郎忆世间。
炷香小阁听山雨，木叶风摇万壑声。更与野僧供茗事，是知身外有閒僧。
厌厌隐几废书卧，袅袅低吟闻耳边。半睡半醒心不信，芳魂今已隔重泉。
开辟花纲饶怪石，奔腾瀑布注深池。何时得蜡游山屐，千仞冈头独咏诗。
山色湖光久寂寥，夕阳影里话前朝。要知风景天然好，吾爱三桥胜六桥。
夜静微闻折竹音，惊禽何处更投林。寒生习气无繇扫，遥对湖山忍冻吟。
芦沟立马怕摇鞭，默看城南尺五天。此去愿戕千里足，再来不值半分钱。
前年溪上秋风时，主人酒熟烹黄鸡。归来醉倒睡便着，父老唤起牛羊蹊。
李家供奉笔如杠，梦里相随骑每双。我向青溪开竹馆，君归丹水放兰艭。
风义平生独见知，山中馀事且深期。故交零落怜衰老，新政规模慰苦饥。
三日不食卖牛犊，十日不食兼卖屋。惟有怀中数岁儿，明朝各自东西哭。
寇盗连年剧猬毛，一身无处可奔逃。陈平自合西归汉，诸葛焉能北事曹。
吏师吾昔得三贤，回首思之几许年。屈指利名多少事，其间廉节最为先。
鞭笞榜掠惨不止，老幼家家血相视。官私计尽生路无，不如却就城中死。
芜台事往空留恨，金谷时危悟惜才。昼短欲将清夜继，西园自有月裴回。
绿发仙童驭彩鸾，九秋弥节下人间。明分月影山河动，清入霜华草木寒。
雾阁云窗迤逦开，盈盈一水认蓬莱。三薰三沐莲池里，恍夺空王雪藕胎。
文献风流想故家，玉川室迩已人遐。何时细赏文清竹，与客同煎陆羽茶。
深院棋声月正长，博山添火试沉香。道人鞭起龙行雨，带得东潭水气凉。
长是低吟难入寐，偶成佳句便忘形。依稀笔底风光在，一卷新编慰我情。
老身倦马河堤永，踏尽黄榆绿槐影。荒鸡号月未三更，客梦还家时一顷。
既无武略擒戎虏，又乏文章骋国才。甓社湖中有明月，可怜不肯入君怀。
了知游戏梦蝴蝶，聊学逍遥歌泰山。须信先生今未死，青冥鹤驾眇难攀。
七年守郡罢三年，卖尽山中五顷田。书籍可捐衣可典，犹能醉面仰看天。
天含愁思雨冥冥，晚色云销万里青。几点沙鸥临水镜，数重烟树簇山屏。
上头望见沧海水，我疑神山外八万里。山凭鳌戴无根蔕，阳侯潜乘鳌力瘁。
宜绣平原五色丝，一门古调协埙篪。旧编虎阜题襟集，半属君家靴鄂词。
举国如狂且莫嗟，中原自古属繁华。也随四海人潮动，万里来寻富贵花。
水国西风小摇落，撩人羁绪乱如丝。大夫泽畔行吟处，司马江头送别时。
春寒犹拨地炉灰，门巷萧条客不来。特有落梅三四点，晚风吹上石棋台。
牡丹巳谢三旬馀，为君写取最娇枝。惟应醉里县红壁，当取金钗劝酒卮。
荡桨妨人拥衲眠，篷窗细雨湿炊烟。江神念我怯行险，收却风波稳放船。
日长风煖柳青青，北雁归飞入窅冥。岳阳城上闻吹笛，能使春心满洞庭。
忆昔吴王争霸日，歌钟满地上高台。三千宫女看花处，人尽台崩花自开。
故人别来知几年，怪我相逢须鬓白。看镜功名不用频，苍苔遍教留行迹。
污莱一棱水周围，岁岁蜗庐没半扉。不看茭青难护岸，小舟撑取葑田归。
一见清容惬素闻，有人传是紫阳君。来时玉女裁春服，剪破湘山几片云。
远望车尘汗雨流，自知覆水已难收。为君富贵妾羞死，富贵如君不自羞。
元戎已趣曹装觐，上客难教俭幕留。积雨半篙生别浦，清风十幅送归舟。
春烟粉黑重生葑，暮雨灰红半拆桃。今日故宫何处问，东风应长对江涛。
渡头芳草惊新梦，竹下清阴想旧扉。先后到家那可问，倚篷终日雁南飞。
历历鸟鸣秋苑树，斑斑人上夕阳舟。数峰老翠檐前落，想见当初帝子游。
嗟哉人生浪辛苦，到头事事皆尘土。万钱鼎食吾无取，君有仙茅幸分与。
定见乌鸡遭指注，宁分皓鹤失鲜明。可怜辛苦齐腰客，不悟纷纷觌面呈。
愁云漠漠泪沄沄，梦寐犹沾笑语温。灯下岂能重话旧，花间无复共倾尊。
遂初赋就竟东归，词客宣城蚤拂衣。河水寒流通别墅，钓台疏柳护渔矶。
万卷图书天禄上，一条风景月华西。欲知丞相优贤意，百步新廊不蹋泥。
汉宫春色照兰台，符节分曹右掖开。司马长卿词客幸，东方曼倩侍臣才。
妾家本住巫山云，巫山流泉常自闻。玉琴弹出转寥夐，直是当时梦里听。
兴来移花裁纸绢，三径偎松放长干。诗龛正供陶渊明，焚香合与寒泉蔫。
樛枝横斜复几尺，绿叶茸茸铺绣线。空堂深沈白日寒，谡谡似有风吹面。
十里荆溪溪上梅，故人几日寄诗来。相应载酒裴回次，忆我去年同此杯。
扬鞭指点万貔貅，打取卢龙十四州。烦君为发禄山冢，看我快饮月氏头。
一簟临窗薤叶秋，小帘风荡半离钩。魂清雨急梦难到，身在五湖波上头。
李君落落游广衢，守心赤子辞芥污。眇视跛履臀无肤，惟我乃真山泽臒。
明庭瑞彩陈圭璧，治世奇祥出凤麟。一道澄清非所凂，湖山暂此岸纶巾。
犹子匆匆遽索违，三甥小住未非来。自随宽作一程计，掺执那知几岁归。
笔下龙蛇似有神，天池雷雨变逡巡。寄言昔日不龟手，应念江头洴澼人。
饮牛涧暖山摇影，接果枝青藓拆封。酒熟花香村欲社，芒鞋藤杖尽从容。
阿翁阿囝自相随，赏遍江淮春盛时。熊白同尝腊前酒，雌黄自改晓间诗。
来将兰气冲皇泽，去引星文捧碧空。自怜遇坎便能止，愿托仙槎路未通。
爱此娟娟玉树柯，眼中今日更须多。人才江浙堪吾氏，文字苏家又小坡。
东涧水流西涧水，锦江春似曲江春。长沙不久留才子，莫厌伤多酒入唇。
一代数人君有传，九原可作我无缘。颇思灯火亲余暇，却恨江湖枉过年。
满岩猿鹤笑孱颜，醉帽频欹翠霭间。足底蝉声高岸柳，眼中云气隔州山。
中外悬书枉徇名，居官报国在肫诚。受恩可守王罴誓，扼险宜循赵犨兵。
八千秋与八千春，此语繇来未识真。曾共麻姑擗麟脯，笑看沧海几扬尘。
老向华胥占一窗，无心更梦小云郎。城居可似湖居好，诗味颇随茶味长。
田家喧呼各相劝，年丰可望康籺宽。更愿朝廷念东南，吾侪自勉加盘餐。
吴人最重十月朝，纸钱挂冢风飘飘。积金至斗命可买，玉带貂冠镇长在。
本求仙郡是闲居，岂向郎官更有书。溪石谁思玉匠爱，烟鸿愿与弋人疏。
公然排闼清风入，悄地窥窗好月寻。风月无情肯相管，尘缘终浅道缘深。
得隽文场气勿盈，便扣捧玉谨持盈。乡邦毕竟辰年好，冰雪身心上帝京。
望外荆榛蔽辋川，我来何必为逃喧。乱余村疃鸡豚尽，秋到江湖藻荇繁。
欲下閒庭不蹋泥，但惊飞絮与阶齐。一枝误失禽栖稳，三窟遥应兔迹迷。
腓草连天接地荒，蜚廉高兴并高阳。秋中尚有枯馀果，冷落冬长春更长。
啼禽屡说不如归，占取三休第一机。莫管柳枝穿鼠臂，但随陵舄化蛙衣。
天下皆忧得不忧，梧桐暗认一痕秋。历历四更山吐月，悠悠残夜水明楼。
朝摘桃花红破萼，莫摘李花繁满枝。客心浩荡东风急，把酒看花能几时。
马上乘秋欲建勋，飞狐夜斗出师频。若无紫塞烟尘事，谁识青楼歌舞人。
天际歛云山尽出，江流收涨水初平。故园社友应惆怅，五岁无端弃耦耕。
穹龟波暖锦江晴，不逐波流不计春。报吉报凶空火厄，可怜枯骨要灵人。
营门花发春酒香，浓点驼酥炙黄羊。美人娇歌健儿舞，蜡凤啼风月当午。
武队晓屯新细柳，戎衣秋展旧团花。太平未可全忘战，珍重夔州碛上沙。
特地寻君先佛场，行行踏遍古苔荒。不因坐石贪搜句，何事抽单辍赴堂。
龟常曳尾岂非乐，鹤已锻翎徒自伤。造物今知不负汝，北窗夜雨默焚香。
山上桃花山下蹊，几人冲雨复沾泥。怜君早得春风句，不向桃花开后题。
淡荡秋光客路长，兰桡桂棹泛天香。月明圆峤人千里，风急轻帆雁一行。
老去思亲十二时，灯前犹诵蓼莪诗。烝尝彷佛归来也，颜色分明梦见之。
夜中见月浑忘寐，晓起看山祇独吟。那得文章垂不朽，已知衰老故相侵。
题惭郢曲歌千数，赏爱胡床列四围。莫问扬州三十种，几多抛掷傍岩扉。
开正尽数一至七，无雨无风保休吉。此游不记后难寻，聊写长言民时日。
碧空无处泊同云，晴入荒园鸟雀驯。冰面小风池欲动，雪边浓日瓦如薰。
逝水漂花去不归，小园残景认依稀。东风似识风流主，故遣香红点客衣。
莫把阿胶向此倾，此中天意固难明。解通银汉应须曲，才出昆仑便不清。
漫怅嘉名泯古今，钓矶漠漠共栖寻。独怜碧草王孙意，哪管缁尘楚汉心。
幽涧云凝雨未乾，曲池疏竹共荒寒。扇头唤起西园梦，好似熙春阁下看。
今年十月天未霜，木叶留露光嶷嶷。兴亡风流不可论，苍松怪石还如此。
初祖西来但指心，大光明藏在胸襟。世间盲汉浑忘却，误向骊龙颔下寻。
但教东海无冤气，便可西郊放密云。浪遣蛇医与龙鬭，邈然天听若无闻。
青春寥落一杯酒，白日萧条二三子。人生有时遇不遇，孔子犹然叹雌雉。
帝调玉烛召春还，仙袂同时度九关。万品饮沾何处得，东风今起道家山。
弭节高溪又一年，功名终古画凌烟。经筵星拱云霄上，言路风行雨露边。
埋骨千年近路尘，路傍碑号晋将军。当时若使无功业，早个耕桑到此坟。
万里山川开百粤，十年戎马暗三巴。伏波铜柱冲炎塞，横海楼船出瘴沙。
本自圆成不在言，泥牛耕破劫初田。夜来风月霜威重，天晓昆仑戴雪还。
屋掩云萝秋榻静，经残松月夜窗凉。我来借宿今无主，还拟呼之在醉乡。
左掖门边垂柳枝，金河桥上影离离。晚来风起千官散，正是宫莺欲下时。
老去渐同嫫母丑，归来免效买胡留。两生更肯从绵蕞，高祖规模又不同。
大机之用谁担荷，断际孤风不可追。济北少年曾未委，风光太子已先知。
仁者难逢思有常，平居慎勿恃无伤。争先径路机关恶，近后语言滋味长。
白纸黄坟野草生，柳烟桐火照清明。楚娥不识秋千戏，两两沙头接臂行。
碧玉蔀中藏蜀锦，东吴宫裹锁西施。神功造化有行后，倚槛王孙休怨迟。
群乌噪过巢无树，一兔奔归猎有旃。溪叟正如翘苇鹭，山翁弥似出尘仙。
宾筵邺下诗篇盛，军次渔阳鼓角雄。独有白头虚授简，梁园应愧长卿工。
昔日奸邪事可哀，如今空筑望思台。冥冥恨魄何之去，唯有南山暮雨来。
纸灰飞作满山法，倚遍灵丘暗怆神。日暮归来肴核尽，松阴犹有乞墦人。
至人阅世若云浮，来本无心去莫留。应诏子微聊一出，如龙柱史复西游。
白水青山未尽思，人间天上两霏微。轻风细雨红泥寺，不见僧归见燕归。
鲸波突兀辽阳隔，螺岛微茫海市浮。翘首五云宫阙近，灵氛常映太平楼。
芸叶满床尘梦稀，空林对雨淡相依。间身不与时荣谢，抱膝惟评古是非。
萱草忘忧底解忘，慈亲鹤发坐高堂。羡君有此忘忧得，如我添忧万斛强。
江烟一担充行李，流水三叉各路歧。北地南天千万里，青巾白帢几人知。
追求儿味青溪曲，体贴贫怀绿水浔。自寿风流无可说，不图凄叹感知音。
颠风挟海为呼啸，密雪穿帷废扫除。此际忍寒愁不寐，知君北望更踌躇。
暂缀汉庭安世橐，来临吴国馆娃宫。民安泰伯封疆外，日在韦侯啸咏中。
玄洲别岛郁巃嵷，满谷蜷云护万松。外史编图琼笈秘，隐居留诰玉函封。
缱绻依人慧有余，长安俊物最推渠。故侯门第歌钟歇，犹办晨餐二寸鱼。
落日栏干与雁平，往来疑有旧英灵。潮生海口微茫白，麦秀淮南迤逦青。
退朝行殿侍吟坛，剪烛吟诗到夜残。一胆信知如斗大，寸心还欲似天宽。
三餐无箸乏刀叉，蕉叶承来徒手拿。难得甘醇惟酌水，不嫌腥臭漫吞虾。
菊因人赏花方媚，诗出天然句始工。更拾落英频细嚼，这般清味可谁同。
敢多奇疾希卢扁，祇是寒温随补泻。转庵著眼从昔高，伯仲古人相匹亚。
在约能令家有塾，居閒肯使食无宾。世间为母皆如此，扶值三纲不乏人。
琴挂葛弦鸣素志，窗开风拂罢清谈。今朝偶识东坡老，四大皆空不用参。
坐石看云绝百非，空山终岁澹相依。卧龙春煖潜嘘气，伏虎年深不振威。
将军鼓角三更咽，武帝旌旗十日忙。千里金汤沦异域，朅来白日黯无光。
建牙吹角不闻喧，三十登坛众所尊。家散万金酬士死，身留一剑答君恩。
锦箨裁冠添散逸，玉芽修馔称清虚。有时记得三天事，自向琅玕节下书。
猎火荒凉夜合围，聊城关外羽书飞。将军转战略邢魏，历下游兵分道归。
摇曳轻阴羃柳堤，坳塘日暖漾凫鹥。无端崖下鸣榔发，飞起一声过水西。
隐者园林昼不哗，冠山楼阁护青霞。平安日上琅玕竹，富贵春行锦绣花。
魁笑先生尚可痴，湖山日日有新诗。水光云影窗三尺，雨抹晴装画四时。
草色云容今古同，春情似絮惹晴空。千株苑树有新绿，十里宫墙无故红。
夜来上在蓬莱宿，手写姓名符萝卜。连诏黄门下北扉，趣草赞辞登力牧。
略无一物将人意，更逐行轩去似飞。胜把清吟供惠远，聊半远出当依归。
东吴南垂楚北际，中央不合大如砺。百滩千嶂自一川，清空不是人间世。
瓜洲澄江晓如镜，照水自觉秋容瘦。因公忽致旧酒壶，恍如梦觉南柯守。
地炉无奈貂裘薄，斗酒难供座客添。诗债恼人眠不得，夜寒残管亦须拈。
前占寒食一百六，算到其时未合开。丹艳已先灰管动，不由人力与栽培。
中郎台榭据江乡，雅称诗翁赋卒章。莼菜鲈鱼好时节，秋风斜日旧烟光。
何肉周妻业并深，台宗古辙幸窥寻。偷闲颇异凡夫法，流水池塘一观心。
万目眈眈大九州，神丛争博正探筹。何堪白刃张拳党，更扰黄花落地秋。
岁丰斗酒才百钱，茆店无人惊醉眠。醒来径入乱云去，异日出看东封年。
佛地平分天界限，道场元属鬼门关。野僧不会游人意，日未晡时及早还。
闻道东南海水深，打工潮涌势如奔。市场壮阔宏图起，商战纷纭大气浑。
风暖影翻花外燕，雨多痕蚀草间麟。堪嗟群从成功后，不及钟山一尉神。
七月浊暑气氤氲，天香忽堕明月轮。一枝先入西风手，洗我三伏胸中尘。
人海蠕蠕一裸虫，静横老眼看英雄。维新志士群而党，守旧迂儒泥鲜通。
钗头嫋嫋山花枝，裙尾旧缬山麻衣。朝随云起采薪去，莫趁女伴穿云归。
榉柳林边候吏迎，血涂草棘虎纵横。分明身在朝天驿，惟欠嘉陵江水声。
剩有老农歌赞府，未多荐墨送清都。晦翁若问诚斋叟，上下千峰不要扶。
洩云澒洞遮山腹，古木差牙缭山足。举头百丈演寒泉，知有高峰插天绿。
北苑九重传贡茗，东阳千日醉仙醪。人间岁月棋边换，归住山中学种桃。
小艇撑过第一桥，酌泉桥下掷诗瓢。来游道院分荷供，拟拉吟僧遣鹤招。
白鹭青原留惠爱，苍苔红药入篇章。故人若问诚斋叟，化作沙鸥弄夕阳。
佳言吐屑破春温，落落胸怀自不群。百万买邻轻去我，十千沽酒屡思君。
久匣菱花懒一窥，都忘挟弹洛阳时。若非病起临池水，白尽须眉不自知。
闷无消遣只看诗，又见诗中话别离。添得情怀转萧索，如知伶俐不如痴。
德化流行俗自移，齐民那必在鞭笞。愿将旧政贻新尹，慈惠长留去后思。
经时不出此同临，小径新摧草旧侵。欲傍江山看日落，不堪花鸟已春深。
已经将相谁能尔，抛却丞郎争奈何。独恨长洲数千里，且随鱼鸟泛烟波。
召还惊定剩游魂，僇逃庙社天家恩。殿前丛殴幸不死，死则谁启金川门。
翁儿一笑大欢足，鸡犬不惊仁意多。欲得使君真实谛，直须堂外识中和。
岷山遐表得灵犀，剖出花纹两脚齐。良匠涓辰成宝带，鸳鸯一对水中栖。
岭南咫尺莫如虔，和暖严寒别有天。一夜诗魂清到骨，晓霜封却钓鱼船。
土脉阳和气候新，花房微露一分春。想应未识东君面，犹自含羞效浅颦。
宾客相过具杯酒，一笑万事荣辱齐。虽然公岂忘世者，终念后稷由己饥。
无计河西寻杜家，海棠空咏去年花。烦君为谢郭少尹，欲买缠头迎犊车。
庞眉斗竖恶精神，万里腾空一踊身。背上匣中三尺剑，为天且示不平人。
春尽秋来两度逢，襟期一笑二心同。梦回桐濑千峰外，身在云台五色中。
松处筑亭何日见，霜时开径去年行。速排忙事成幽事，已觉贪山浪得声。
雕鹗不飞行奋迅，璠玙未献要磨礲。会须自要唐衢荐，谁与吹嘘借更风。
六载藤筇兴未消，呼云呵雨自能豪。我魂已惯溪山僻，不用故人日夜招。
僻处唯堪共鸟言，策筇孤往识何村。劫余老大时当弃，物外繁华春仅存。
旌旗隔岸淮南近，鼓角吹霜塞北闲。多谢江神风色好，沧波千顷片时间。
少者割鲜长行酒，具庆人间更稀有。昔年闻说朱寿昌，何似贤名世难朽。
长兄开卷每随声，大母繙经亦谛听。眉目分明无夭法，恐缘了了与惺惺。
清秋天气过山中，征雁行人路不同。从此又劳千里翼，传书来往浙西东。
自堪珍玩夸群目，可惜馀甘落俗肠。拜赐愈知公意重，不同设醴望元王。
暮色苍然入远烟，钟声飞渡大罗天。电收沧海蛇归袖，经读空山虎侍筵。
屡入草堂难下语，少留药市恐逢人。可怜吊古凄凉意，只向扬家往返频。
千载斯文傥可求，暮春春服共行游。向人鱼鸟都和乐，满眼溪山只恁幽。
茂苑旧游孤月外，横塘新曲晚风前。祇今卧病云山隔，野水芦花一钓船。
蓬莱山上问道家，蓬莱山下罗书案。藏之名山传其人，发箧真如天章焕。
牧童喜晴卧溪曲，群牛互斗残我竹。惊起旁行不肯来，闻呼却走如生鹿。
梦倚湖山第几楼，春寒桥上记前游。絮飞红乱今无主，归去斜阳燕子愁。
漫山荆棘浑难采，遍地风波不可渔。游子渐随征棹远，忍看落日下平芜。
方兄无势宁能热，穷鬼多羞祗自苞。载酒刲羊烦厚意，当年莘野尚烹庖。
尧章焜燿欣承渥，汤训丁宁戒近名。圣主得贤功烈盛，小臣稽首愿升平。
中天日月逢真主，数亩桑麻伴老农。世事古今谁料得，不堪陂水照衰容。
遥闻登岱俯黄河，曾问秦松近若何。京口我寻三诏洞，吴门君去五噫歌。
绝好亭园又会文，六朝裙屐集如云。长卿后至才居右，考叔先登勇冠军。
去年别君重九日，君时痁作卧一室。许我为我一入山，人事好乖言竟食。
国运初基众竞趋，相公物望纸新糊。羊头换去将军印，骥尾吹来处士竽。
吾家豪士首章侯，古怪清奇世寡俦。赝鼎流传充艺苑，竹林一卷快真收。
往来人海髯如鸥，此会欻若风中沤。主人诗好难为酬，雪大能上西山不。
杏艳桃夭二月终，好花难比木瓜红。回头总愧青青柏，生怕林间一夜风。
尚纡轩冕心颜厚，但觉林泉兴味浓。茗饮药苗留待客，时时宾友自过从。
入夏酣眠醒较迟，幽人事事佔便宜。闲来培灌经纶种，念起澄清贤圣基。
三四锹泥牢护足，二三皮蔑紧缠腰。东君看顾归家后，分付儿童莫去摇。
往来定是一年一，时节长逢三月三。天气未佳宜且住，树犹如此我何堪。
凉影半疏还半密，柔枝宜雨更宜晴。岁寒不改菁葱质，梅竹相将作晚盟。
他年尝苦见君难，每一相逢百倍欢。正值风烟遥化邑，敢期尘土共粗官。
振旅阵酣金柝静，从军诗落玉蜍乾。南山不谓无嘉节，深惜贤玩燕安。
渭水侯多失旧封，平泉池馆乱来空。青青石上何人赏，孤映暮山风雪中。
万家珠翠还争赏，一郡笙歌又是狂。惆怅东篱下黄菊，有谁来折泛瑶觞。
三益时瞻玉界尺，一杯何用肉台盘。官閒坐享无功禄，更恐风人刺伐檀。
去岁曾经此县城，县民无口不冤声。今来县宰加朱绂，便是生灵血染成。
平生自诩杨无敌，诸将犹夸石敢当。何意马关盟会日，眼头铅水泪千行。
落日西风粳稻香，畦间散策月荒凉。谁知万顷黄云熟，行客初看插绿秧。
吾神畏冷不来歆，空自焚香祝远岑。日有寒光一味白，山无杂色十成金。
农家望汝卜年丰，似絮如峰陟不同。纵有浓阴工阁雨，略无定态喜随风。
郡斋新养华亭鹤，乡信时逢建业僧。愿作入朝西道主，只看黄霸诏书徵。
巳今行年四十二，我辰安在百忧结。小孙呼爷戏床侧，纵恼忍能即嗔说。
朔风吹寒冰作垒，梅花枝上春如海。清香散作天下春，草木无名藉光彩。
子母钩牵晓露漙，行人暍暑慰艰难。青门种色今馀个，莫作黄台秋尽看。
鱼龙亦解齐殊类，犬马谁教到此间。留得御风魂不散，直须号哭叩天关。
灼然是个无烦恼，阎家倒退三千里。其或未然，莫道翁中常有米。
垆香烧罢欲黄昏，风雨潇潇懒闭门。听得疏钟林后发，上方道士正朝元。
汉家草草夷人族，淮水沄沄荡古魂。浪迹若非逢漂母，今来何处吊王孙。
秋色笼葱玉树青，忆君委佩傍尧蓂。三朝扈阁仍紬史，五世名家只授经。
枕上新愁辗转存，夜深其奈雨声喧。日来坐惜芳菲减，讵为春寒一闭门。
人生何事踏尘埃，閒处胸襟足自开。不作终南养高价，小山幽桂好归来。
清时难道少知音，入奏看君赋上林。吴苑未须怜紫玉，燕台元重结黄金。
岭北初程分外贪，惊心犹自怯晴岚。如何花木湘江上，也有黄茅似岭南。
巫山岷岭遥相连，知是层城几洞天。避世秦人应绿发，茹芝仙子好朱颜。
山城历日到每迟，新春残腊俱不知。若非一鞭醒寒梦，梅柳争春无了时。
竟日虎岩延眺瞩，何时蟹井费攀缘。归来幽独不成寝，山月侵廊钟韵圆。
客况冬晴足自宽，招邀春意入毫端。浮云蔽日俄生暝，急雨随风故作寒。
青青兰艾本殊香，察见泉鱼固不祥。济水自清河自浊，周公大圣接舆狂。
碧空一片水云飞，竹里人家午唱鸡。江路雨晴芳草润，杖藜行遍水东西。
书来十日涌千周，多少离心茧纸收。野水方生云梦泽，西风能寄武昌秋。
蜀妃夜谒紫墟皇，玉凤差参促晓妆。晏罢瑶台魂未醒，胭脂脸上白云香。
驾言出邑郁怀宽，蹬藓梯霞亦足欢。送目雁边几忘世，抚膺林表一弹冠。
孤峰临水元浮影，锦石侵霞更上红。把酒与君聊骋望，泠然真欲御长风。
推鳞伐肉走千艘，骨节专车无大及。几年养此膏血躯，一旦翻为渔者给。
空琴谁为奏南风，坐看幽香走篆红。定卜糟丘度余日，此生那复问蓍丛。
瑶台梦断敲门竹，凤蹬温泉新出浴。侍儿扶起娇不禁，蝉翼红绡影红玉。
蜀人文赋楚人辞，尧在崇山舜九疑。圣主若非真得道，南来万里亦何为。
死生在我我则天，欲死得死岂其冤。欲罢长风大放颠，苍茫何处可拍骑鲸肩。
峡坼苍龙仍对舞，峰回碧凤旧争飞。唯应处处樱桃发，似有珊瑚缀薜衣。
谁人能夺伯氏邑，何德敢隳三子都。内史自侵汉家庙，未须削楚更衰吴。
秋半南屏景更饶，六桥新水碧于醪。社中名胜推三雅，湖上诗篇斗两高。
灞岸江头腊雪消，东风偷软入纤条。春来不忍登楼望，万架金丝著地娇。
山灵未许到天池，又作西林一宿期。寺是晋时陶侃宅，记传隋代率更碑。
聊将物色供吾庐，懒性何妨但索居。遥夜蛙池饶鼓吹，乍晴蜗壁也诗书。
冲风破雨正愁人，愁得心情没半分。风处吹来好消息，诸峰放散夜来云。
东风小阁陡生凉，尽日浓薰柏子香。好雨逡巡留客住，浮云南北为谁忙。
曾经别墅住行踪，春浪和烟撼钓筒。共步幽亭连石藓，寄眠静榻带松风。
浊酒乘时欢且借，黄花向晚食难肥。登临知洒何年泪，未是穷途独畏讥。
碧天如水月沈钩，滟滟波光动玉眸。可惜临川才子去，燕飞不到柳丝楼。
瓜时且及报政成，汉法选表宜公卿。况今世号天清明，如何饥乌啼夜声。
杨婉工诗及草书，茅君相挟上匡庐。侍儿插柳时时忆，温润潘郎玉不如。
壁龛吴晋千年字，窗纳秦稽万叠山。自怪坚顽推不倒，时来临水照苍颜。
追随俊景入岩扉，巉石参差拥翠微。风折枯枝山犬吠，水投人影野禽飞。
兄弟同居忍便安，莫因毫末起争端。眼前生子又兄弟，留与儿孙作样看。
据砚为田仗笔耕，室家累我苦经营。随身囊橐羞还涩，过手银钱满腹倾。
后期采菊约新酬，笑指西风帽恋头。陆羽久仙泉水在，紫芝何代寺峰留。
闲凭曲几听虽久，强抚哀弦写不成。暑退凉生君勿喜，一年光景又峥嵘。
年年门巷自荒芜，小劫春来又长蒲。负日无温人共哂，移山有愿事终愚。
只与青山对成居，白云侵屦有诗无。故人咫尺隔千里，明月婵娟共一壶。
阴风吹陇麦芽纤，岁尽玄冥令更严。园圃未春先缀蕊，乾坤如海欲生盐。
一点灯前独坐身，西风初动帝城砧。不胜庾信乡关思，遂作陶潜归去吟。
既多福德心上净，生彼极乐夫何疑。仙耶鬼耶忽双至，栩栩若与魂气期。
琉璃钟里葡萄酒，琥珀瓶中杷榄花。万里遐方获此乐，不妨终老在天涯。
金浆玉醴濯凡腹，红颗绚饤蟠桃熟。宴酣乐奏瑶池音，琅璈子登笛双成。
春官召试彤庭前，晨曦五色摇炉烟。集贤学士看墨卷，青袍鹄立知谁先。
琯灰蔌蔌欲飞声，日到牵牛第几星。地底阳生人不觉，烧痕未冷已青青。
辟雍新说従上公，册除仆射酬元功。太常弟子不知数，日夜吟讽如寒虫。
香延棋畔仙人斧，影射灯前太乙藜。从此再周花甲子，伴公长醉玉东西。
有女蕙芳初画的，侍儿桃叶本能歌。近知荒岁人烟少，一饭比邻不妄过。
清净行者不涅槃，破戒比丘无地狱。天台相接到西川，总是自家亲眷属。
小雨濛濛润土膏，谷风习习不惊条。晨烟半湿低平野，春水初生没断桥。
少谙刀笔晚尤工，旧贯新条问略通。斗智固应维鹜辈，论年亦合作狙公。
登高作赋大夫哉，摇落江南重可哀。染翰白云天目出，振衣秋色太湖来。
神依正道终潜卫，天鉴衷肠竞不违。事历艰难人始重，九层成后喜从微。
丹书千卷藏一尘，子能求之勿从人。晴窗趺坐春满腹，昆仑待得丹芝熟。
节近登高忽叹嗟，经年憔悴别京华。贰车何处搔蓬鬓，九日山州见菊花。
侵床月白病全苏，掠面风清酒欲无。渺渺塘阴下鸥鹭，萧萧秋意满菰蒲。
幕府经纶别墅棋，关河秋色动人悲。鲲鹏海上图南日，蟋蟀堂前战北时。
行之已及八十载，奸宄销伏谁之功。因循至此渐抏敝，有未晓者时相攻。
初夜含娇入洞房，理残妆。柳眉长，翡翠屏中。
三春漠漠关云黯，千里茫茫塞草疏。蜕骨龙荒何日返，只怜化鹤到淮徐。
一带好云侵鬓绿，两层危岫拂眉青。韦郎年少知何在，端坐思量太白经。
似惜萧郎门外立，几将小宋路傍提。个人巧笑寻常见，不似今番易着迷。
我家住在剡溪曲，万壑千山看不足。却笑当年访戴人，雪夜扁舟去何速。
天涯芳草亦婆娑，三釜凄凉奈我何。细较十年衣上泪，不如慈母线痕多。
爱乌怒蟹言何浅，画虎雕龙技漫新。吾道澹成终隽永，莫矜盛气怨私贫。
胥山未尽吴侬意，郢水犹伤楚客情。井里满前灵宇壮，长江千古带高情。
铃阁只今增玺绶，路车何日饰钩膺。匣中古剑牢收拾，下取须防有六丁。
幽栖近水花不病，腊雪孕春开特盛。海棠红过藤始华，紫云羃天百重映。
青琐夕郎司马公，双旌遥度峤云红。南中桂树谁称赋，江总杨脩是国工。
蒙师点出秦时镜，照见父母未生时。如今觉了何所得，夜放乌鸡带雪飞。
村烟四五水成湾，拍拍凫翁意自閒。秋雨不能回众绿，洗开霜色露寒山。
宫锦赐来天上使，苑花开遍水心亭。都门祖帐千年事，犹有声光在汗青。
梅花如雪柳如丝，年去年来不自持。初言别在寒偏在，何悟春来春更思。
片石长松倚素楹，翛然云壑见高情。世人只爱凡花鸟，无处不知梁广名。
要看云起水穷处，正在峰回路转时。莫道白鸥机事少，只今野老亦忘机。
紫微深锁敞丹轩，太帝亲谈不死门。从此百寮俱拜后，走龙鞭虎下昆仑。
丈夫莫恨不封侯，食肉须当万里游。腰间拂拭黄金印，他日相逢尚黑头。
石径迢迢云外行，烟雾满地穿林坰。圣世不须紫芝曲，息担击壤歌太平。
客泛灵槎犯斗牛，银河碧海暗通流。昆仑推倒无依倚，万里长空一样秋。
霸业将衰汉业兴，佳人玉帐醉难醒。可怜血染原头草，直至如今舞不停。
路转山回处处迷，不登绝顶即寻溪。寒泉彻底清人目，乱石盘空割马蹄。
南游曾去海南涯，此去游人不易归。白日雾昏张夜烛，穷冬气暖著春衣。
空庭生草路生苔，寂寂荆扉小径开。有客试泉方到此，须知不是为僧来。
愁填胸中若山积，虽欲强饮如沃焦。乃判自古英壮气，不有此恨如何消。
青枫岭上迎诗客，白玉堂前醉谪仙。载酒欲寻云梦去，群芳坐拥度华年。
从来人物数成都，果见英髦入荐书。齐鲁风流方演迤，渊云文采自纡余。
一见诸贤盖便倾，秋风独动故乡情。馀生无复重来日，再世何当结弟兄。
拟借丹青画作图，退休老子作渔夫。凤凰池上虽荣贵，何似清闲看浴凫。
九道惊湍相击撞，雷声怒发谁敢当。神蛟出没不可数，往往杀气摩穹苍。
唤人急拍临前槛，摘杏高揎近曲池。好是琵琶弦畔见，细圆无节玉参差。
青子绽时仙裳湿，绿包分处蜜脾香。尊前笑摘酬风露，犹记西湖古柳傍。
单书立偃鲸鲵浪，尺棰能穿虎豹群。扫瘴铜标伏波塞，挥炎羽扇渡泸军。
妾家本住牵牛渚，与君误结同心缕。人间怪多离别苦，梦落阳台不成雨。
乱后生涯似转蓬，何堪送客值秋风。含悽试看东归路，只见青山绕汉中。
月露风云供嗜好，丹砂玉札撷精英。知君老去吟怀健，荟萃名流雅颂声。
阴雨连绵夜已深，枪声疏散炮声沉。怀仁堂上灯光灿，草木衔悲万马瘖。
试想研磨虽有处，欲寻斧凿见无痕。计功何必惭周鼎，会使词林百怪奔。
水边篱落忽横枝，不受狂蜂浪蝶知。万紫千红俱寂寞，三花五蕊自新寄。
昭阳柘馆贮歌儿，恨杀陈汤斩郅支。胡草似人空好色，春光不到二阏氏。
夜静关山秋月明，莫听岭头流水声。平世功名须少壮，看君一箭下辽城。
更憎此舌工负予，乃复累我七尺躯。鸱夷榼载鸬鹚杓，向口低眉辄前却。
竛竮瘦影伴孤灯，两鬓萧然失旧青。豪在尚堪论剑术，骨凡何用泥丹经。
洛下寺碑堪小语，江南匣剑已全孤。何时更拟平原会，紫气从他看有无。
车上姑娘和汗下，雨中芍药让人清。馌羹捧献心惭绝，君自飞天我地行。
卧麟山前江水平，卧麟山下望行云。山云山柳岁时好，江水江花颜色新。
日落关河孤鹤远，夜凉灯火小虫鸣。应须趁取黄金在，买宅西湖住一程。
儿无远略浪战尔，纱帽迎降泪如洗。总将血属入虏尘，但扬骨灰随汉鬼。
不愧嘉名取次题，寓情彷佛古人齐。菊添细蕊金英重，松覆清幽盖影低。
笛声吹断秣陵秋，重访秦淮水上楼。岁月何曾留马齿，风尘早已污貂裘。
云山有意千秋永，须发无情两鬓丝。浅草阶苔愁屐迹，杜门终日更帘垂。
帝简赐歌旌火枣，世人何处访桃花。到山若赴昆仑会，还控青鸾白凤车。
汲泉为池良不恶，坐见涟漪照金碧。匳开宝鉴大如许，月堕冰轮光欲溢。
贺公在朝雅吴语，庄舄仕楚犹越吟。我幸归休在闾巷，灯前感慨不须深。
拂晓旌幢远访真，洞中和气一番新。争迎谢守同游客，尽是方平旧会人。
两得徐州不自由，中原应不变炎刘。孙曹袁吕非蟊贼，五采龙文在益州。
京洛仙舟飞似鹢，并州竹马健如龙。已知家世多名士，难道明时可易逢。
十日车行苦焦暍，忽吹沙雨得凉阴。乱山渐渐洗烟树，下陌低低飞水禽。
老妻画纸为棋局，稚子敲针作钓钩。但有故人供禄米，微躯此外更何求。
岭路林梢一线通，肩舆直上破林风。眼前遥见东山树，却顾青衫愧谢公。
儿曹浪语甜如蜜，欲观俘囚数军实。貔貅万屯移蜀塞，胡人喜躍秦人泣。
身依明主忻难遇，官佐戎机愧自疏。有美东曹称独步，腐儒何幸接簪裾。
领郡仍闻总虎貔，致身还是见男儿。小船隔水催桃叶，大鼓当风舞柘枝。
花经春月千层白，颊傅秋霜一抹红。江橘空甘得奴号，果中清品合称公。
写韵亭高楼更高，百年登览著吾曹。客和月日成三九，我与鲲鹏共一毫。
一瞻遗像起遐思，庆历风流想见之。政化宽平无后日，文词纯质似当时。
先生乃谓寻颇劳，岂若移梅两相得。移梅恐比寻更难，天机吹到春风鞍。
玉版参师多古意，石梅问讯几时香。禅家识得诗风味，清供杯茶熟煮汤。
秦接衰周汉接秦，汉儒议论尽真醇。如何独著贤臣颂，直使波流到圣臣。
洞房门上挂桑弧，香水盆中浴凤雏。还似初生三日魄，嫦娥满月即成珠。
登龙曾入少年场，锡宴琼林醉御觞。争戴满头红烂熳，至今犹杂桂枝香。
漠漠暮云夔子国，潇潇黄鹤汉阳楼。此行若听王门漏，莫作兰台宋玉愁。
会稽内史三韩扇，分送黄门画省中。海外人烟来眼界，全胜博物注鱼虫。
招提深锁绿苔幽，故遣高人向此留。万叠云山从地涌，双源瀑布自天流。
好学慷慨英雄操，毋傲辛酸儿女情。但得胸中空洒洒，天涯何处不安生。
荒柳卧波浑似困，宿云遮坞未全痴。云情柳意萧萧会，若问诸馀总不知。
太平乡国路空赊，归兴悠悠思莫涯。撒手到家何所有，琉璃宝殿锁蟾华。
谛视尚疑倾国女，醉吟犹付谪仙人。定知不是无情物，为有真香暗度频。
晓雨才收数点轻，江云未放十分晴。舟行曲港难为纤，峰有佳山莫问程。
落得称呼浪子刘，樽前百媚佞旃裘。当年鲍老不如此，留远亭前犬也羞。
二豪胸中有佳趣，诗酒聊以发其悟。世人有眼谁识真，第见诗篇不见人。
愁中棣萼芳难采，梦里梅花路不遥。莫向墓田轻有誓，罗浮秋色转应骄。
花月荒凉重入梦，湖山萧瑟最宜秋。歌筵犹唱江南好，肠断珠娘一寸喉。
一进襄雒皆流血，四罪丁袁可比肩。渡口桃花春色暮，网张十面问渔船。
湖山梅鹤闲中韵，天地穹庐醉后家。郊岛近来寒瘦甚，敢裁险句答刘叉。
舞衫歌扇转头空，只有青山杳霭中。若共吴王斗百草，使君未敢借惊鸿。
休嗟塞上明妃调，且送江头过客舟。壮士肯为儿女泪，柔肠一任恼苏州。
莫把金笼闭鹦鹉，个个分明解人语。忽然更向君前言，三十六宫愁几许。
书供枕葄痴何害，诗托呻吟病固宜。今日朱颜两年少，宋王官职恐虚期。
草庄新筑亦不恶，青山远近光交加。会须移住效杜老，终赋归去师陶家。
宇间摧朽布新时，高隐山城有所思。留得板桥霜迹在，萧萧竹影诵君诗。
近郭溪光绿好裁，雨晴波底敞楼台。荫堤佳树千围合，掠水轻一舟一箭开。
寒水乍沉朱李熟，薰绡长有好风生。高楼更称频临望，台笠行歌麦陇青。
断壁松寒三诏洞，横堤柳瘦百年身。汤汤去此何言说，焉有灰烟与扇巾。
当年冤路忍重行，野草斑斑入望惊。石塔新妆收白骨，镜台失语鉴苍生。
临衣未拂还成舞，近烛才看早觉消。散称少陵吟白发，更逢太白跨鲸腰。
我虽岩谷岂其卿，多壘于郊亦可惊。徒有丹心思报国，无因缓颊得论兵。
以酒为乡墨作庄，崖寒云亦为诗忙。春山药草谁同斸，云迳梅花只自香。
壮岁青云雁序分，白头归里更情亲。一门寿俊联双璧，海内于今见几人。
山外有山青不断，客中逢客意偏亲。桑田沧海寻常事，共惜尊前万里身。
钵囊空去莫言贫，会见吹毛本分人。乞得金多未为贵，归来著眼看家珍。
五陵才子本豪华，倚马沉吟傍日斜。岂惜金丸千万个，自缘不肯打慈鸦。
权归庆父贼犹强，鲁难重重不可当。欲上青天观太白，怕浮黑水遇摇黄。
昔我曲江观恐涛，越山不及吴山高。如何古有任公子，一钓乃能连共鳌。
柳样春浓絮样颠，轻云无迹过青天。人前第一须留意，莫把双眸注妾边。
孕秀钟鼎庆源长，属近亲依日月光。弧矢影侵槐阴绿，熊羆梦入藕花香。
一见臞仙眼为清，寒温未了与谈经。有书谷问文中子，无策崇窥传说星。
深溪风闪渔镫影，野寺云流佛磬声。俯仰无言人寂寂，小舟闲在藕塘横。
晴不晴兮阴不阴，微微寒意透孤襟。家山忽讶花凋早，游子生憎春已深。
龟蒙未畜解言鸡，仲子难栽旁井薇。莫向楚秦伸屈指，繇来籧戚冒妍皮。
病思萧条岂独今，十年前已鬓霜侵。旧交略尽形吊影，薄宦宜休口语心。
草草登临未拟回，烟昏雨湿赋归哉。山寒未放迁莺出，地胜先闻驾鹤来。
江蓑寒动钓鱼台，陡觉阳随至日回。几点梅花新句子，一年节酒老山杯。
星明丙极方呈瑞，燕敞需云共拜嘉。壑算的知天与人，大椿何必问南华。
载刻庙碑求琰琬，一新祠宇照沧浪。使君着意敦风俗，更作高堂榜卒章。
天狗频闻坠地声，却疑瓯脱是围城。园中犹可留宾客，菊外谁知有死生。
红日骎骎还暗夜，轻车去去只微尘。老夫独立聊观化，惊怪往来无限人。
忧患相随不少宽，出门赢得泪汍澜。岂知桃李争春色，但觉尘埃逐马鞍。
按剑何由骇夜光，险心真复易羊肠。未能种橘千奴足，且欲滋兰九畹香。
蕙帐风寒人未老，松门云静鹤初归。青山紫阁原同道，肯羡宫袍耀布衣。
万里梯航走贡珍，乾坤无地著孤臣。湘江空记庚寅渡，石壁曾题佬已人。
凤凰洲上凤凰山，草草登临见一斑。不立樊墙天广大，賸栽花竹地宽闲。
秦篆旧碑荒草棘，禹书遗穴惨风烟。谁知陆子登临日，已近浮生八十年。
夹道杨柳寒作雨，卧阶怪石瘦生棱。夕阳指点寒鸦色，飞渡高原第几层。
大地风轻入四蹄，超腾曾向玉关嘶。可怜淮上催花雨，一夜飞英踏作泥。
案牍稀疏意自开，夜阑幽梦晓方回。青苔红叶骚人事，时见诗简去又来。
离宫春晚雨霏霏，日晚君王带雨归。翠辇急行红袂湿，中途方忆瓦油衣。
蕙花已老桃叶长，禁院悬帘隔御光。华清源中礜石汤，裴回白凤随君王。
此翁日日对修竹，竹上风清心亦清。高节有常原自劲，中虚无物本来成。
家在湓城五老山，与君相望各江干。如何肯拨艅艎棹，便欲来同苜蓿盘。
日日红林饱血腴，尚将余力咬枯株。高亭素壁黄昏后，疑有悲风落坐隅。
归程客上西津渡，怀古人登北固楼。明日携家寄吴市，雁声南尽不胜愁。
一弹猛雨随手来，再弹白雪连天起。凄凄清清松上风，咽咽幽幽陇头水。
卷怀独觉天民贵，讲学还怜士气坚。遗墨数行题岁尽，可堪追答向重泉。
去年十月君行此，今岁兹时我继君。黄花赤叶虽如昨，所恨诗坛欠策勋。
湖上题诗衲袂分，梅花千树雪纷纷。明朝飞锡知何处，雁荡山中一片云。
洞庭枨子青欲黄，香肤作线醯作浆。供侬朝吃复晚吃，秃尾槎头俱避席。
六郎自怪年年热，妃子应怜步步非。笑杀诗人看不厌，夜深更仆尚忘归。
尽有深长开幕画，若无华藻到边功。只今未觉诗书力，去久犹当说大冯。
燕云逆胡着柘黄，仁人烈士集太行。已闻泣涕拜明诏，共挟金舆归大梁。
劝君且学充其科，殿前笔陈挥长戈。锦标夺取献天子，宠禄及亲荣耀多。
海天迢递思兄夜，圜土凄凉忆父时。国恨家仇忘不得，苌弘化碧杳无期。
薄晚注船人意急，清秋倚槛客怀荒。乾坤杀敢凄凉甚，浮海吾宁逐磬襄。
神仙如月只可望，瑶华池头几惆怅。乔山一闭曲未终，鼎湖秋惊白头浪。
几回攀折赠行人，暗伤神。乐府吹为横笛曲，能使离肠断续。
从事青州初入幕，子墨梁园新有作。春工试手欲成妍，滕六蜚英良不恶。
天上凤凰休寄梦，人间鹦鹉旧堪悲。平生心绪无人识，一只金梭万丈丝。
碧落遥升白玉盆，云何中夜黯然昏。初疑半被微云掩，浸恐全无巨吻吞。
高陵成谷海扬尘，劫后茫茫剩此身。修到无闻无见地，鸟啼花笑为何人。
问道论诗也一宗，烧柴煨芋佛家风。要知真乐人间少，听雨空山破寺中。
紫宸朝动鸡人唱，一片天光接绛河。花样绣鞯冲晓去，霙铺毬路带春多。
暖尘花气随骢马，春日榕阴满鹧鸪。况有翰林持使节，宪郎应得效驰驱。
云近上清争缥缈，山连太白斗参差。碧纱他日裁多少，笼得园园寺寺诗。
渐看客散堪罗雀，谁及春来共听莺。兄弟故园如有问，十年不愧旧书生。
半开何惜恣追游，最怕风飘万点愁。倘是仙山有真籍，待凭方士更迟留。
碧玉去随年少易，绛桃留待主君难。唤郎岂有云神女，觞客宁无黑牡丹。
一自南华梦里惊，守玄心悟更通灵。铁丝细剪双眉曲，墨纸新裁两翅轻。
五月塞边才见蝶，令人忽动故园情。牡丹亭馆微风暖，芳草池塘细雨晴。
不见高人祇自悲，每哦佳句望乌衣。浣花风月参谋去，采药溪山茂宰归。
难逢杜老花谁浣，欲起坡仙梦未通。待约寒梅香一树，草庐煮酒尽千钟。
贤哉祖帐出都门，赐老宁忘圣主恩。白雪调高名已重，青山家在道逾尊。
山影暗随云水动，钟声潜入远烟微。娟娟唯有西林月，不惜清光照竹扉。
瓮头春色开重酎，门外春风改裌衣。灼灼向来花又笑，翩翩几处燕于飞。
少日胸中万丈虹，著书老尚有新功。同乡我惜知君晚，善士天胡赋此穷。
竹篱茅舍养吾清，正恐人间识姓名。毛颖传神偶相似，争先快睹辄倾城。
扣舷牛渚盟当践，落帽龙山红又新。况有梅花凉玉雪，暑窗容我日为邻。
势欲凌云威触天，权倾诸夏力排山。三年骥尾有人附，一日龙须无路攀。
乍归塞雁惊京国，惯对青山忆达贤。老觉滋兰情更切，沧江未可比缠绵。
汉国明妃去不还，马驮弦管向阴山。匣中纵有菱花镜，羞对单于照旧颜。
瑞出双莲与九芝，何如瑞粟见明时。一根异彼禾同颍，四穗多于麦两岐。
九炁真翁骑白犀，临池静听雌蛟啼。桂花裛露曙香冷，八窗玉朗惊晨鸡。
绿草监参白露晣，老樵能记虎眠时。石函深贮悬钟谶，翠壁新刊断织碑。
安边坐堡近沙场，白日胡沙惨惨黄。彀弩汝兄增品秩，操觚吾子独文章。
公才卓牵人所惊，久矣四海流声名。天方选取欲扶世，岂特使以文章鸣。
情丝未剪不嫌痴，槌板留歌薤露辞。针劄古锥深见血，线分绒缕细成丝。
坐听乌声客自悲，赢粮可悔出山时。南州一檄犹堪喜，东阁重来独较迟。
饥鸟尚衔庭下粒，老牛犹饮穴边池。可怜王建降秦后，千古无人解出奇。
九霄空阔飞胜势，万卷纵横讲授师。重到庐山亦何喜，喜君知我我君知。
隐隐雷声大道车，飘飘蜀锦远山霞。荒村桥畔客沽酒，高柳路旁人卖花。
清酒一尊携潋滟，旧诗千首贮琼瑰。健颿轻櫂须行乐，莫效当时庾信哀。
妾从五岁遭乱离，频年况逢年凶饥。母躬蚕桑父锄犁，耕无余粮织无衣。
黄鹂唤友鸣声软，白鸟窥鱼意思深。看尽物情俱是幻，要须携酒数登临。
僻爱舜琴湘水弄，每悬孙画醉仙图。孟光笑语长相逐，唤作梁鸿得也无。
年年腊尾庆生申，共祝槐庭过万春。天使长生辅真主，人间不用说庄椿。
演纶多暇每封章，暂去颁条道更光。郡吏好排红粉妓，史君曾是紫微郎。
重忆先朝赐葬年，洞庭一曲莫釐巅。春来薇蕨埋山径，湖上波涛绕墓田。
蘧瑗知非我所师，流年已似手中蓍。正平独肯従文举，中散何曾靳孝尼。
潮生江上仙舟迥，春到湖边驿使稀。送尽北来南去客，石田茅屋几时归。
平生南地惯羁游，放浪常同不系舟。鼍作夜风经沌口，鹳鸣秋雨宿杭头。
骨肉情通异姓难，七年回首百忧攒。护花无力怜春去，中酒高歌惜夜阑。
花木手栽偏有兴，歌词自作别生情。多才遇景皆能咏，当日人传满凤城。
日落江城闻捣衣，长空杳杳雁南飞。桑枝空後醅初熟，豆荚成时兔正肥。
侠游燕市紫骝嘶，三尺芙蓉手自携。何限青山招隐去，苍茫秋色大鄣西。
尝爱山间老乔松，栖烟宿雨盘虬龙。道人所爱偶相似，许我来此听松风。
一月尤溪烟雨浓，玉梅浑作玉人逢。江南他日摘香处，莫忘云间双髻峰。
山形春到添高秀，瀑溜冰消转沸腾。行有流移携襁褓，坐看憔悴拾薪蒸。
白面山南灵庆院，茅斋道者雪峰禅。只栖云树两三亩，不下烟萝四五年。
早向承明倦直庐，萧然林下十年书。便名盘谷虽恶可，閒赋斜川岂不如。
光风转处影摇春，寂寂茅檐自养真。痛饮读骚纕且纫，应言憔悴昔何人。
鹏飞羊角三万里，笔势翩翩有如此。渠侬辟易虎负嵎，公独从容禹行水。
祖龙门外神传璧，方士犹言仙可得。东行欲与羡门亲，咫尺蓬莱沧海隔。
粤从融结此山川，便作人间小洞天。香火丛林千古盛，神仙窟宅自今传。
三间屋与佛同住，纸帐梅花烟雨寒。有客肯来清话否，上楼借与好山看。
孤山山下醉眠处，点缀裙腰纷不扫。万里春随逐客来，十年花送佳人老。
长安少年好狗马，日日遨游五陵下。八尺腾骧行地龙，突过无前追疾风。
刘郎谪去十年归，长乐钟声下太微。屈指故人无曩日，平明骑马扣吾扉。
陌路相逢没定期，蛇婆来命怪谁知。四十八人成鳖鼻，急唤顽禅草裹归。
世事何如难逆睹，吾生已矣莫多缠。未能免俗聊相问，更活耕桑得几年。
尹也就汤应得所，禹之行水定非愚。西南亿兆当谁寄，悉绝乾坤老腐儒。
曾否偕乌栖桕树，也应伴鹤守梅花。何时日影昭阳带，消却严寒浴水涯。
闷甚长须酒破除，酒能作病又何如。故人欲问春来趣，多病还于酒盏疏。
拥褐安居南岳头，白云高寺见衡州。石窗湖水摇寒月，枫树猿声报夜秋。
微雨潇潇生嫩凉，藕花零落满池塘。地宽月到中天小，气爽风过野水长。
延陵大士诗中虎，接武黄陈肩李杜。无盐争取陋西施，也向雷门声布鼓。
黄扉紫闼深帝思，衮衣赤舄行公归。原公寿躬寿王国，牛马下走亦寿域之黔黎。
五羊仲春廿有一，韶阳又隔十四日。安危山上知若何，悲凉此处苦已极。
侧闻林亭擅幽胜，嫏环宝秘殊行窝。明年此夕续高会，倚镫为补藏园歌。
凿破苍苔涨作池，芰荷分得绿参差。晓开一朵烟波上，似画真妇出浴时。
春宵花月为谁明，罗绮筵中欲二更。东老仓皇眠不著，夜深还听管弦声。
钟声披起郁多罗，妙用灵通变化多。贼是家亲须扫迹，太平无象始安和。
世情多与道相违，偶忽公閒便息机。贪竞已从心下绝，爱憎还觉眼中稀。
离别河边绾柳条，千山万水玉人遥。月明记得相寻处，城锁东风十五桥。
红芳落尽鸭陂边，白首伤春倍惨然。自愧闲官消永日，独吟佳句想当年。
纷纷万变自鸿荒，人事都归梦一场。龚胜余生只廉里，渊明初意岂柴桑。
桐江胜景归吟卷，练水寒云入壮怀。试数时贤谁敢并，苏黄端的是同侪。
知君习静闭玄关，两目应无五色干。好是懒为青白样，纷纷浊世不须看。
日色荡晓香尘起，上苑春融锦屏里。蕙枝小叶攒石台，桃英乱糁浮池水。
上方钟磬疏林满，十里笙歌画舫明。空负黄花羞短发，寒衣三浣客心惊。
乾坤可是无閒客，湖海元非有旅人。老去壮心空不已，雪花垂地雨尤真。
莫讥陶令赋闲情，若个旗亭著艳名。南国无人能拔帜，北方有女自倾城。
上略儒风并者稀，翩翩驺骑有光辉。只今右职多虚位，应待他时伏奏归。
道人安禅日卓午，寺外湖船沸箫鼓。静者习静厌纷喧，游者趋欢穷旦暮。
拒霜两岸花烂漫，红蓼错杂争开秋。人生适意未易得，痴儿了事何时休。
昨日喜传黄屋信，余生怕听白头吟。公归问讯庵中老，只履西来意浅深。
一二三四五六七，万木生芽是今日。远天归雁拂云飞，近水游鱼迸冰出。
蚤起翻成坐睡昏，鹊声唤我步前轩。竹扉日隙针来大，射壁千千弹子痕。
仆姑此日先穿札，绿绮何心晓报镠。恰恰丰隆通蛰户，论功相与副旁求。
闺中少妇不曾愁，春日凝妆上翠楼。忽见陌头杨柳色，悔教夫婿觅封侯。
身防潦倒师彭祖，妓拥登临愧谢公。谁致此楼潜惠我，万家残照在河东。
腊日天寒苑猎迟，猎回诸卫龊枪旗。女真王子新朝觐，旋遣黄门赐口脂。
久忘轩盖身将老，高卧云林事总抛。酒熟只知留客醉，家贫惟喜借书抄。
峤南何似八九月，暑气著人如火烧。近午炎光几夺目，此时厉气正生苗。
杜若洲边无杜若，陶然亭畔且陶然。思君不见人空老，骚卷长撑宇宙间。
人生还有几重九，世事都归一醉乡。千古渊明呼不醒，天涯风雨暗浔阳。
十分脱出诗书味，一色本来风露秋。莫怪诸人难与语，满腔元只烂羊头。
营巢幕燕可怜秋，凉雨凄风满地愁。谁见英雄遭束缚，忍教牖户失绸缪。
握手相看谁敢言，军家刀剑在腰边。徧收宝货无藏处，乱杀平人不怕天。
秋禾春麦陇相连，绿到晶河路几千。三十四屯如绣错，何劳转粟上青天。
云师雨师浩无据，驱云劳劳向何处。请君劝师一杯酒，更借白云檐下住。
横江馆前津吏迎，向余东指海云生。郎今欲渡缘何事，如此风波不可行。
著论未容符独步，操琴欲与愈争雄。儿童错认眉间喜，疑有珠犀满箧中。
请君倾耳受芹茆，踵事增华须尽抛。来世今生皆一瞬，长生安可换尘劳。
风云惨淡豺貙吼，日忧无饭仍无酒。秋来东屯熟八九，举家欢呼拍铜斗。
千行涕泪承摧圮，一片诗心被折磨。把盏相逢茶以代，从今十日废吟哦。
不入城门来五载，同时班列尽官高。何人牢落犹依旧，唯有江陵元士曹。
择木孤禽岂易安，每缘风劲虑巢宽。眼明乍指琉璃界，襟净旁瞻薜荔坛。
废朝风物依依在，客路江波滚滚流。汉辇已沈江树老，天涯寂寞下归舟。
中原逐鹿我何堪，有所思兮在岭南。生也有涯犹梦蝶，死而无憾再眠蚕。
诗来增我思亲念，愁对秋山气象高。糁糁黄花惊节物，东篱徒有鬓萧骚。
八十七翁如古佛，山房只共白云居。一闻东土传来法，三校西天译后书。
美人昔爱唱伊州，少年未解人间愁。五侯系马春日暮，白云绕梁花满楼。
元戎招士重亲临，喜遂诗书万里心。乍免客愁供帐具，暂停游事戟门深。
连马连人劈一刀，虚空迸血涌波涛。千千万万人争看，谁解分开盖胆毛。
苍玉生苔浸绿波，新篁老木散枝柯。徒劳人世歌招隐，淡荡东风野兴多。
清溪一道穿桃李，汀畔数鸥閒不起。日暮汀洲一望时，城外青山如屋里。
觚棱挂月筵初散，归从传呼纷若云。英游便可誇盛事，缁流勿讶吾来频。
钟发空山瓮底雷，流云万壑共徘徊。一心古庙香炉去，合眼诸天龙象来。
我方失意天地窄，君视浮云江海宽。一身情易复情难，百年有来终有去。
道契风云多感激，人非丰沛欠訏谟。闻君又枉行春骑，应笑溪边旧截蒲。
郑氏归仁二百年，王师渡海扫锋烟。廛无夫布宽征市，户有丁男尽力田。
桃李从来露井傍，成蹊结影矜艳阳。莫道春花不可树，会持仙实荐君王。
冉冉光阴花柳场，红飘紫落便荐黄。都无畔岸随风去，却是游丝意思长。
乱罢君来居此地，两逢重九共持觞。舟移野渡冲残雨，人倚曾楼醉夕阳。
风霜今岁携杯几，淮淛明年解缆初。史嫂恩多因怨我，语言虽恶敢嗔渠。
往事悠悠谁悼敢，土风往往但争舟。儿童助勇竞拍手，鸥鹭惊飞皆落流。
酒力能谙惟酒痴，寸光鼠目岂明斯。未曾验效诚难怪，身未验之安得知。
十载乡音怜断绝，几人交谊笃升沈。看云倍切怀君意，离恨悠悠可自禁。
茫茫江水万年青，我是江中一点萍。忽觉人生无限好，只缘睡到自然醒。
据襟风月争新入，刮目江山破迥来。日落三峨知处所，云浮双阙欲崔嵬。
高阁层层接斗魁，而今逸兴忽然来。云梯偶踏三三级，经史如城一一堆。
先生曾此濯尘缨，七里寒滩分外清。少日决科虽失意，全家肥遁岂无成。
追思感叹却昏迷，霜鬓愁吟到晓鸡。故箧岁深开断简，秋堂月曙掩遗题。
黄金千万斗骄奢，终使昭仪覆钿车。十亩独苗成底事，丘三诗句写横斜。
羁愁太剧难分袂，老泪无多易满巾。归向南溟有双鲤，寄书还肯问垂纶。
云里蟾钩落凤窝，玉郎沈醉也摩挲。陈王当日风流减，只向波间见袜罗。
骑牛远远过前村，吹笛风斜隔陇闻。多少长安名利客，机关用尽不如君。
好景落谁诗句里，蹇驴驮我画图间。膏肓泉石真吾事，莫厌乘兴数往还。
定有龙宫在深碧，初疑海市变青红。众医不识人间病，遗箓谁知药石功。
涅槃堂里死功夫，风衮葫芦水上浮。恁麽点开参学眼，释迦弥勒是他奴。
何年巨人出归墟，揭竿合负神鳌趋。飘流人间峙蓬壶，至今犹为仙圣居。
昔共从师未裹头，如今双鬓各惊秋。我无突兀万间厦，君自昂藏百尺楼。
巨灵前事杳难评，融结皆由造化成。山历古今常似掌，地当西北是扶倾。
井君沐浴波五色，洞房光芒上奔日。天上传呼六丁直，星斗离离碍鸾翼。
三乘五性皆醒悟，方知自有珍珠库。临时分付与儿孙，不劳更倚他门户。
长年耕凿东皋阿，结得草轩如草蓑。栖身仅足蔽风雨，抱膝犹能发咏歌。
胸中消息千年历，舌底穷通一世人。试把五行推测看，广文官冷几时春。
闻道为梅新作圃，更期因竹别开门。老来孰愈幽居趣，愧我飘流不自存。
不御铅华知国色，只裁云缕想仙装。少陵为尔牵诗兴，可是无心赋海棠。
陈觞稍面画楹间，列席傍依彩檐侧。悦鸟分明度笑歌，好山高下融衿臆。
万里朝天礼告成，归途冰浒积峥嵘。相从遽作春云散，款语何妨夜月倾。
微风蹙水靴文浪，薄日烘云卵色天。但恨世间闲客少，江湖底处欠渔船。
佛事潜通兴化门，用时斤斧莫成痕。全机超出轮回际，一句拔除生死根。
中天紫气抱香垆，复道金舆落帝都。二水遥分清渚下，一峰深注白云孤。
轻烟散入五侯家，昔日繁华不足夸。流水落花春去也，蓝衣巷口夕阳斜。
乌帽持觞鬓似银，近前不怕相公嗔。未知此日殷勤意，曾到深村作苦人。
城头日落晚钟催，寒夜阳春动地回。白发自怜知己旧，青樽谁为故人开。
遂忆鸣鞭昨夜归，湘娥汉女犹延颈。群灵至今未敢散，寒江飒飒开尘境。
追随绛帐仅崇朝，欲别依依木垒桥。瑞雪一天辉路冕，祥风千里送星轺。
画角初鸣残照微，营营鞍马往来稀。相逢士卒皆垂泪，八座朝天何日归。
风吹翠蜡应难刻，月照清香太易消。无限玄言一杯酒，可能容得盖宽饶。
秋树映星疏采出，夜江容月远波开。古人高谊相成处，风字千年重钓台。
雷沟大布久驰名，细密精坚丈尺盈。远郡淮阳争购置，洋纱属杂顿销声。
连肰驿路马曾谙，落日行人思不堪。地极九州铜柱北，山蟠六诏铁桥南。
汾阳旧宅残歌舞，天宝遗民痛鼓鼙。不信王孙豪意在，九衢归马尚骄嘶。
蟾枝交彩清兰署，鸾珮排光映玉除。一顾深恩身未杀，争期皎日负吹嘘。
昨朝分路指溪泉，今日怜师寄一篇。归去且看松径绿，重来应见杏花妍。
楼下九衢千丈尘，楼头爽气豁烦襟。秋高姑射林烟薄，霜落长汾雁影沉。
画诺一时良易易，几人共拜更生赐。人意会同天意感，争足未回时雨至。
南亩东皋春务时，田家候雨罢耕犁。却汲井泉浇药圃，更疏陂水灌麻畦。
已拚西园满路花，无情渐不感韶华。只怜寥落春寒夜，每忆垂髫坐绛纱。
一雨三日勤老龙，陇头满眼十分丰。法中福将两英雄，自诡去立丘山功。
元日携筇独自行，横街窄巷旧曾经。眼前一片承平象，处处传来爆竹声。
离离短幅开平远，漠漠疏林寄秋晚。恰似江南送客时，中流回头望云巘。
火云时节促金刀，旋卷珠帘剪绛绡。天上莫将尘世比，房栊都未觉炎歊。
少年天子重边功，亲到凌烟画阁中。教觅勋臣写图本，长将殿里作屏风。
雨馀宫阙丽春阴，三月花光照上林。谁倚青楼望归骑，日斜南陌柳烟深。
荒秋野水间荆榛，惟有青山日对门。草木向阴犹带雪，风光近腊已如春。
文畅惠勤同锡饭，东园甪里共衾眠。仪秦肩谷难参错，莫怪香山去学禅。
莫教枉却文章祟，只合偿他车马逋。生计渐贫亲渐老，行藏欲决更踟蹰。
玉指乍拈簪尚愧，金阶时坠磬难胜。晨餐堪醒曹参酒，自恨空肠病不能。
将军斜插黄金虎，丞相低垂锦带鱼。遥想金盘珠露滑，江南渴杀病相如。
对语老禅真法器，译经新谛出僧檠。归翻贝叶莲花颂，犹带招提月影清。
中分一片落溪边，此祠未睹乾坤前。试留名字与后世，戒尔谨护青瑶镌。
客言采果孟冬月，剖竹为符带苍雪。包之赫蹄满贮中，缠以丝枲外合节。
碣石谈天未拟阑，秋空忽送桂轮看。何人不问黄金粟，上客无呼白玉盘。
田园牢落东归晚，道路辛勤北去长。却羡无愁是沙鸟，双双相趁下斜阳。
洗除仇怨忘蛮触，收歛光芒静斗牛。儿报床头春瓮熟，人间万事转悠悠。
风姨剪水作花钿，铺遍乾坤惜不坚。滑滑淤泥溶暖日，潺潺檐溜滴晴天。
彩舟遥指尉佗城，一路恩光送客行。宪庙纪成劳太史，礼闱文出羡诸生。
明明佛敕曹溪是，曹溪一滴周天备。法身澄济润古今，飞空著地谁知贵。
斜日层峦向晚晴，凉云低覆一村明。飞飞典叶暮蝉出，采采白蘋秋水生。
向阳野竹先抽笋，待雪官梅欲试花。我爱睡乡真乐地，底须频吃玉川茶。
淙淙夜半漱白石，十二琼楼浸清泚。是中有味人不知，白练银河较形似。
琼楼乍近仍高处，碧玉终残是小家。我亦寸心知得失，敢忘丑拙诩清华。
贳酒张帆古渡头，半篙新水送归舟。梅花惜我漂零久，一片飞香入柁楼。
南杰鳞鳞多送北，北兵林林长备胡。胡使一来大梁下，塞头弯弓士如无。
浅局虽难继大才，溪堂佳致亦添来。奇花并蒂宜新种，芳树连柯得旧栽。
自古维扬厥草夭，露红烟紫不胜娇。郑风已久名溱洧，洛品犹堪压魏姚。
霜华历历下庭柯，坐久幽窗暗薜萝。风雨惯能欺客枕，烟霞端不负渔蓑。
归来偕隐计犹虚，垂老他乡叹索居。别久乍疑前劫事，路歧才得去年书。
苒苒斜阳恋竹边，秋阴惨昧响寒泉。如何今夜成无月，却遣西风一问天。
秕糠八口畚锄瘁，戎马三年涕泪枯。倘许新翻铙吹曲，拟镌玉版献清都。
生逆龙鳞死虎口，要与乃兄同不朽。狂童希烈何足罪，奸邪嫉忠假渠手。
抱疴忽自长天机，四体新除去日非。床上方书閒未掩，炉间药火拨犹微。
沈沈竹院锁轻烟，澹澹霞光欲曙天。遇境偶吟情自逸，逢人话道意无偏。
紫泉宫外晓烟和，万绿条含太液波。只有帝家春色好，争禁人世别离多。
噫吁公本西蜀人，宦辙周历东南滨。浩然之气塞宇宙，宁劳祠祀羞寒蘋。
偶尔閒行出近郊，新年残腊气将交。苍茫远道风初定，寂寞平原雪半消。
灯名走马转千回，帝主民奴陆续来。大路双行任挑选，或为奴隶或奴才。
轻财好事余文叔，磊落襟期端不俗。外方避地客来多，我亦从君借书屋。
渔讴菱棹烟火微，使人却厌千骑随。归来楼阁上灯后，时觉天风清满衣。
越王城下草青青，眺远须登第几层。白发山僧閒指点，斜阳古木是诸陵。
客病荒村饶寂寞，故人今雨忽遇逢。别来渴疾春增剧，坐久空厨午未舂。
又逐飞云萦草树，暂随片雨挂楼台。诗成犹忆宣和脚，透过澄心纸背来。
一丘一壑自逍遥，莫怪山人索价高。是处园林可行乐，同来宾客不须招。
端坐能抛火宅身，共言前路不迷津。惟怜忍位无无着，那可翛然送世亲。
妾心秪作专房地，别人亦有承恩意。妾心不肯著别人，君心还肯如妾心。
先戚报信春枝破，预想分题雪屋寒。林下不谙人世苦，笑将霜鬓与君看。
山光渐淡川气昏，急雨乱打荷叶喧。小舟横掠湖边村，人家收网半闭门。
内鹰笼脱解红绦，斗胜争飞出手高。直上青云还却下，一双金爪掬花毛。
爱与陈玄酷作缘，馀波染指黑斓斑。呼童汲水无来底，自掬垂檐一滴悭。
一卧岂期终蹈海，四招无那欲排阍。高名未可收诗传，钩党遗民待絜论。
江水西来接太空，中流突兀涌鳌宫。妙高台上一回首，看尽世途风浪中。
渔携纲近鸥斜去，人过桥东影倒行。岸近田多损，潭深石叠平。
朝廷有道青春好，门馆无私白日闲。致却垂衣更何事，几多诗句咏关关。
水为灵符冲和液，火是丹枢混沌精。会在宫中凝结处，自然结蕊复生英。
喑噫阴阳成物累，浮游天地寄身微。老来尽弃人间事，犹占江头白鹭矶。
别绪乍牵堤上柳，归期还信岭头梅。友声回首长相忆，清梦时萦昭德台。
十年苦行学山僧，一握青筇袅瘦藤。洒钵甘香斟秘露，压函旧录续传灯。
稽首归依无上尊，清净圆满千亿化。三身俱现立法祖，一法不立即如来。
珠贝连篇一卷间，只疑梱载古杭还。候潮路远肩舆重，酬月歌长酒量悭。
七处精研一妄心，更随三业杀盗婬。身心不是闲家具，前箭犹轻后箭深。
别后衡门久不开，壮心消尽已成灰。白头羁客病中老，青眼故人天外来。
木食草衣吾计决，三釜养亲君不阙。胡为亦趁槐花忙，不共中秋醉明月。
花间绿酒共斟之，弦管声喧索句迟。惭愧南州徐孺子，坐中偏赏虎头痴。
雪骨冰枝驿路边，风风雨雨自年年。天涯为慰伤心客，先报春光到眼前。
万松岭上三家村，林下美人现香魂。淡妆素服谢雕饰，摆落玉镜尘埃昏。
上人澹泊何所好，工书草隶如飞蓬。苦来求我惜不得，一酬十载相过从。
翼然有亭人空倚，望眼迷蒙云千里。天半遥闻瀑声喧，隐隐飞泉挂龙尾。
卿到朝廷说老翁，秋来相顾尚飘蓬。钓竿欲拂珊瑚树，未掣鲸鱼碧海中。
相感君臣总泪流，恩深舞蹈不知休。初从战地来无物，唯奏新添十八州。
在浙之台今已久，姓樊名邴寂无闻。为君传此新诗去，寄与铅山赵翠云。
小田微雨稻苗香，田畔清溪潏潏凉。自忆东吴榜舟日，蓼花沟水半篙强。
殊方节物老堪惊，病怯诸邻爆竹声。梨栗异时乡国梦，琴书此夕故人情。
征袍月浴真英杰，白袷风流也丈夫。未有长缨堪缚虎，董狐锋下试吞吴。
石头城西去来客，路熟深惭钵山碧。山下诗人顾石公，念我狂痴时叹息。
福地琅嬛画里藏，轮云常护尚湖旁。武林苕水风流尽，始识菑畬世泽长。
丹砂伫使清明在，金屑应嫌计策疏。幸有铄迦全透顶，不妨洞见混元初。
金华东日挂清晓，玉树西风吹晚秋。皇郎羊化青山石，帝子龙飞白下州。
日堕西山烟水昏，寂寥鸡犬数家村。沧洲归鹭客停棹，古寺疏钟人掩门。
弦歌堂上宁忘旧，樽俎筵中必告新。若也从容问无恙，为言鱼鸟已情亲。
林梢脱叶飞斜阳，寄书雁着西风行。恩情怕学中断绝，画扇未忍高秋藏。
天柱峰头拨晓云，灵芽一寸得先春。紫芹绿笋方知贵，雷发枪旗未足珍。
泗水三千招义军，本是征战邀殊勋。十年麾下蓄壮气，一朝此地为愁人。
桐花落尽熟朱樱，无数珍禽绕树鸣。乡羽翠衿政堪玩，伊谁轻著弹丸惊。
菊潭才到便归休，年大何心泣楚囚。南岳献讥无反覆，东皋舒啸有朋俦。
还丹妙在虚无谷，下手致虚守静笃。虚极又虚元气凝，静中又静阳来复。
壮观天东第一游，晓披绝岛寄冥搜。烟中熊岳随潮没，天际辽江入海流。
到眼清华也不贫，十分冷淡足精神。羌无明月来涵影，略有回风去逗春。
扬子草玄仍有居，河间好事复多书。独来林下相寻处，醉倒花间得句初。
万类幽摛问太玄，遄行如汞慰忧煎。杂然鱼月流形赋，运化惟其独不迁。
尘海梦醒书椟在，醉乡天阔酒杯空。生涯只合逃方外，勋业何劳阅镜中。
夏夜追凉傍石台，云移天朗月华开。风吹塘畔千竿竹，尽向素墙狂草来。
百年事业长镵老，万里风云醉眼赊。何处西台贤御史，也来垂眼钓鱼槎。
十笏家开窣堵波，宰官乘兴入烟萝。狂来击钵词锋起，醉后摊书梵字多。
梦醒犹记百篇诗，辽海秋风恰此时。杜宇未鸣兰化艾，千秋同慨一湘累。
阳华山水自双清，况弄朱弦金石鸣。我是行人那敢听，恐翻别调作离声。
今宵何幸宿书林，议论从横感慨深。黄卷具传千古意，青灯照破几人心。
重游梁宋三千里，看复关河四百州。辩舌纵横报知已，古人凭轼取封侯。
兄弟头颅时感叹，江湖岁月久飘零。对床夜话知他日，幽赏如何得细听。
潇洒山光秋入画，清寒花气晓侵衣。一溪截断红尘影，西有任公旧钓矶。
两山盘屈水中分，紫翠深深日欲曛。孤枕短篷吟梦晓，一莺啼破半溪云。
说食书生费口牙，一杯初捧白瓷花。晨凫夜鲤可亡命，早韭晚菘同世家。
广厦长廊四面围，小栏霜雪两三枝。帘帷壅蔽无人见，赖有中天日照知。
式微子叹归期滞，疏钟皓月僧窗睡。满郭丹枫已送秋，李白桃红春又至。
千门六出枉滕翁，一烬飞翚了祝融。正讶琼台穿电急，忽惊海灶煮盐空。
月澹郊原从犬卧，秋高篱落任鸡肥。子真东野齐名在，莫向西风苦念归。
青龙山下人烟少，黄鹿庵前日影斜。隔坞寒松遥见寺，平田晚稻正垂花。
疏影萧条和落月，空香缥缈逐寒飙。罗浮酒醒人何处，玉笛声寒夜色遥。
一代英豪存太史，三分名节愧元方。何当订入新图志，祀典分明重此乡。
五福寿富首箕畴，河清易俟愿难酬。况复鸿案齐眉举，皤皤堂上双扶鸠。
方期促进新民主，岂意平摧大众师。敌喜友悲韬奋死，不胜感愤读君诗。
山冈独立对秋光，一袖西风两屐霜。笑倚东篱问寒菊，自渊明后几番香。
忆昔扁舟过南楚，飘泊潇湘洞庭浦。积水寒天梦泽深，疏钟淡月巴陵曙。
泽国茫茫似十洲，有情空上夕阳楼。可凭流水传人意，莫望远山添客愁。
渡孟升陑未岁余，访箕问虺即求书。从来文武相经纬，正在朝廷妙卷舒。
南渡诗流复数谁，为虞作乐只闻夔。细看出胁穿心句，想见裁云画月时。
短发飕飕病骨轻，临池闲看露荷倾。月明何与浮云事，正向圆时故故生。
欧仙苏仙不可唤，江南江北无风流。何人复诵广陵散，黯然悲恨不可收。
绣墩春暖麟文席，綵袖香笼凤翼箫。不是梁清曾密约，那能此处见云翘。
綵云红雾晴长拥，澹月微霜夜故寒。任使群芳妒倾国，古今须让百花冠。
吾家何在绿溪头，水上楼台竹下舟。记得看花二三月，满塘红蕊涨新流。
论心有约未能遂，两载江头再语离。纵乏静铜沽一醉，临风分袂可无诗。
中兴以后谁堪数，名满东南震昔贤。旧论当时存喘息，微婆今日塞天渊。
羞与庸流谈仕进，宁逃山泽作诗癯。群英合影成佳话，尤胜唐贤九老图。
风炉小鼎不须催，鱼眼长随蟹眼来。深注寒泉收第一，亦防枵腹爆乾雷。
梦弼已知符众望，生贤益信应三台。从容宰席调天纪，协气从头遍九垓。
年来游宦无覉束，要醉海棠西入蜀。侯门不惯扑车尘，犹忆画堂红映烛。
本自清江石上生，移栽此处称闲情。青云士尽识珍木，白屋人多唤俗名。
闻说成都汪大令，近将迁吏到苏台。乱馀妻子投荒草，老作文章称健才。
花边细马蹋轻尘，柳外移舟水满津。莫向春风动归兴，杭人半是汴东人。
虽瞎吾眼犹劬书，平生无泪如唐衢。爱鹤天鲸海空阔，嫌羊肠鸟道崎岖。
健儿掘土不为坚，旋旋剜沙见圭隙。渐奇渐异人忘劳，更索更深知几尺。
写来犹是挟春娇，想见当年魏与姚。花外小车看未了，杜鹃声里洛阳桥。
峒丁峒妇皆高髻，白筼裁衫青布裙。客至柴门共深揖，一时男女竟谁分。
为言天下方南北，人鹿千龄经几得。嗟说来时桃始华，桃子而今未成核。
望中楼阁似仙家，徙倚浑疑泛渚槎。爱暖柳条依旧叶，避寒梅子尽情花。
前庭种竹结重阴，待月吟风弄好音。莫道生成枝上节，还须曲处證初心。
远近渔帆无限情，与君携手踏沙行。于今君去余秋暑，昨夜香残梦故城。
笑傲不禁秋兴长，登临谁复问滕王。江湖周折地襟带，云霞粲烂天文章。
一椽不得留遗爱，百世宁能保奉尝。豚犊无称益先美，碎碑伐树亦寻常。
关山暮雪频年感，诗梦春酣此日心。来岁牡丹如有约，亭西开遍一车临。
荒江落月迥孤角，一往扁舟落何际。瞻儋由雷肆恶谑，路人犹识东坡弟。
一曲琴声两意投，当垆贳酒不知愁。相如空有长门赋，却使文君叹白头。
秋云易雨秋日出，九日阴晴苦难测。气如昨夜太暄妍，云似今朝好天色。
生涯枯泽鸣饥鹤，老去惊波荡白鸥。当念饭山人似削，撩人更遣耐新愁。
坐消纤雨轻阴日，閒踏疏黄浅碧风。收拾方桥与兰桨，待看红萼慢流中。
古来村里起功名，当日南阳亦是耕。几笔远山仁者静，半篙流水圣之清。
源发清泉随种稻，稆生脩竹自成林。老年欲为五陵客，射猎往来长纵心。
已成倦鸟不知还，碌碌无奇合抱关。五斗未供鸡鹜饱，一身长占簿书间。
竹遶亭台柳拂池，徘徊终恋郡斋西。斜阳更上渔舟坐，明日红尘逐马蹄。
野鹤闲云踪不定，寒鸦古木色无边。谁为唤醒南柯梦，万壑森森一杜鹃。
黯云低压北风烈，寒气中人欲僵裂。重裘不暖炉不温，浑身脉络几凝结。
抱膝长吟更短歌，百年身世易蹉跎。事逢如意从来少，诗不惊人空自多。
美人昔来芙蓉傍，山为发灵水吐芒。美人今归在何处，箫哀鼓悲葬前冈。
不耐清秋怀远途，草堂坐觉旅怀孤。捲帘月上芙蓉影，便是人间送别图。
僧精持课归林下，客自携尊醉竹根。每日尘氛牵百念，要须结屋浸溪痕。
连章秋月雁回翅，贮袖天香龙吐涎。旧话新情如觌面，同年真是我同年。
落日西湖土一墟，黄泉赤血恨难除。开边众许侪韩信，举国浑怜丧子胥。
平生每恨祝英台，怀抱何为不早开。我愿东君勤用意，早移花树向阳栽。
孤村足雨菰蒲合，只有群蛙噪满陂。我亦閒来无鼓吹，不烦通夕短长吹。
君停逸驾谈何爽，客寄吟编句极圆。可惜病翁初止酒，不能共醉桂花前。
自昔四知垂宝鉴，肯忘一念坠迷途。诵翁简易公平训，更与甘棠作后图。
家住新安生虎林，绣衣风节老梅心。客来若问封侯事，笑指庵前月色深。
西望松辽接两蒙，延边翠色绝关东。物华天宝钟灵秀，长白山前泣落红。
津头却望后湖岸，别处已隔东山云。停舻目送北归翼，惜无瑶华持寄君。
官道马骄新绿满，禁林鸦散暮烟横。家家上冢知寒食，早晚山陵傥顾成。
百丈楼船跋浪来，十年亲见桂花开。女娲不补人间缺，留待儒生济世才。
我生头颔非虎燕，未许哜胾薄野蔌。从今葱韭艺一区，便可朝餐食无肉。
十二琼楼锁翠微，暮霞遗却六铢衣。桐枯丹穴凤何去，天在鼎湖龙不归。
势交倏忽易萧条，赖有伊人尚建标。须信松筠凌雪茂，肯为蒲柳望秋凋。
郁郁葱葱初抱送，惊惊怕怕永销除。子瞻要待啼时看，介甫曾夸画不如。
观物间中得化机，相随野鹤立多时。遗编蠹老芸空辟，旧念灰寒管不吹。
雨余芳草远萋萋，春暖游人信马蹄。日暮画楼归去晚，落花香里路东西。
含精古铁色沈沈，质白玉兮价黄金。有时风雨暗堂室，直恐雷电相搜寻。
是州宁有古藤君，子弟班班行义闻。又说水村烟郭外，伊家水树抹青云。
小劫鳌蹄撑略住，大人龙伯负将归。何年姤复鞭为马，数尽河沙未放鞿。
客舍迎寒独未归，白云乡树远依依。西风黄叶如相识，故向山阳笛里飞。
长松翠竹拱晴波，不饮其如月色何。珍重阿连能好事，高轩携酒夜深过。
高堂落笔神鬼怒，九万鸾笺碎如雾。铅泪霏霏洒露盘，金声铮铮入秋树。
眼昏画纸仅成字，何异月闇投玻璃。唯当藏作箧中宝，并荷蓑笠归锄犁。
仕已喜愠曾何分，适斋酃减楚子文。鼻閒栩栩固自若，世情物态徒纷纷。
峰从险处自孤起，石到虎边飞冽泉。门户既难子宜去，莫辞深雪立庭前。
篮舆牵挽六十里，梯栈高低三万步。鱼贯攀缘筋力疲，鸟腾陡绝神魂惧。
道上梅花无数株，似能相与慰穷途。色严不畏晨霜劲，馥剩宁须爱日敷。
才过雨天凝远碧，未经霜树逗轻红。蛮方共识升平乐，谁话当年转战功。
谈困尚誇肝胆壮，睡酣不觉鼓钟传。明朝定是晴明候，通籍还应觐九天。
昔破交夷尚少年，秘经曾自白猿传。一军尽署沧溟里，百战常居士卒先。
别种芙蓉并幕花，远传春句到山家。山人久谢荣华事，错认林塘一片霞。
云液初篘小瓮香，风漪乍展北窗凉。巢乾燕乳虫供哺，花过蜂闲蜜满房。
杨林坠露随沉魄，丛玉留诗负夙情。欲问典刑波浪阔，遥知兰砌五经横。
闲来偶上一隅亭，北望中原草木腥。千里关山千里月，子规啼血不堪听。
十五承恩侍衮旒，宫中初拜大长秋。见说上林陪羽猎，君王同着紫云裘。
吟魂楚蜀同摇落，世味江湖自吐吞。休念家山未归得，废书聊请一窥园。
至今石楼人莫登，铁桥不见空有名。玉匙金龠牢锁扃，但见山高水冷冷。
近看成洞远成林，红绿参差作昼阴。闲有工夫随酒去，病无心力为花吟。
青衫槐笏存家谱，练带花屏拥客船。故老或询予出处，为言索米向金渊。
近时画手说超然，小景仍推赵大年。谁识当家老摩诘，有如珠玉韫温渊。
东阙催人赴赤墀，北风栏我泊青泥。会当老子有行日，未信北风无住时。
团圞想见飞燕时，开匣摩挲手自持。温柔乡冷今何处，不若寒金可咏诗。
落托乌纱垫角巾，已将清泚绦京尘。请君便漉渊明酒，醉后从他雪满簪。
无穷赏物胡名达，希世纤柔不计金。爱雪并花也延命，掷丝与竹却知音。
花墙竹栅护长松，云去柴门昼启封。不是武陵州县古，秦人那得晋人逢。
低回未遂箕山志，慷慨犹希梁甫吟。案牍埽空庭院静，只将趺坐当吟琴。
登高但见古人哀，何处尘埃扫不开。日月恒从江右起，水云俱向眼前来。
海鸟定知惊矍铄，濠鱼且乐共从容。贾生欲系单于颈，应费朝家五饵供。
惠兹政化及民功，内外声称有古风。五岭山川情正黮，七闽桃李意选取通。
死矣中丞莫谩疑，孤城援绝久知危。贺兰未灭空遗恨，南八如生定有为。
吹铜和气集佳祥，郁郁葱葱震色苍。山岳东明开宝禁，星辰南极注瑶觞。
艳色当轩迷舞袖，繁香满径拂朝衣。名卿洞壑仍相近，佳句新成和者稀。
细看后土春冰薄，未觉刘郎日影斜。拟跨胎禽尘几隔，珠帘十里自繁华。
清跸来游日未中，言旋恰喜半帆风。名山最是三春好，别馆由来一水通。
兔鸡之月及其时，刑德临门药象之。到此金砂须沐浴，若还加火必倾危。
不似丹青能借色，若逢霜月定闻声。研桑心术都无取，回望江乡计未成。
按章时拂风尘入，宪府秋临海岱开。主恩偏忆严城日，什二东秦保障哉。
曾住愚园花映门，幽居恰似市兼村。濛濛香雾人如玉，脉脉春光梦有痕。
山云送我丹青幅，花气撩人兰麝香。诗债幸在逢人务，被渠催索又奔忙。
端州石砚宣城管，王屋松烟紫兔毫。更得孤卿老书札，人间无此五般高。
江南江北木叶黄，五湖归雁天雨霜。系船湓城秣高马，客丁结束女缝裳。
长风吹海作寒雾，往往六月披重袍。仙鱼通印胜鸮炙，荔子丹艳疑蟠桃。
天恨吾侪各一方，夕阳千度到西窗。因循流俗今皆是，磊落如君信少双。
韶光转瞬又新秋，暑退凉生到处幽。每恨病多难出户，只缘骨傲不随流。
落花闻道满苍苔，可是东风又许开。洞里白云虽泠淡，不教容易出山来。
江边聚首偶经旬，自挽园蔬拂甑尘。老桧根株官舍古，凉蝉风露贼曹贫。
春去春来人渐老，城南城北望犹迷。鼓鼙一概旌旗满，何日车书混僰鞮。
莎萝雨滴苍苔痕，前峰后峰啼断猿。携筇别我下层翠，何处静敲仁者门。
满床缃帙照青灯，碧眼相看老弟兄。不见柳枝罗酒脯，旋烧榾柮煮黄精。
沅水千年非旧波，英风元自振关河。本怀国士知心早，岂念柽函挟恨多。
一旦放归旧乡里，乘车垂泪还入门。父母愍我曾富贵，嫁与西舍金王孙。
每欲溉鼎烹明霞，长者戒我且涵养。舍此归去无一言，悠然万岁千秋想。
岂真薄命是文人，别鹤离莺独怆神。今日情根应划尽，拈花微笑悟前因。
往事王远徵蔡经，苔碑寂寞颜真卿。嗅柑羽人叫无处，一鹤飞上寻真亭。
鹿葱旧种菊新栽，幽径深行忘却回。忽有野香寻不得，兰于石背一花开。
多忘昏昏久废书，闲来石上采菖蒲。瘦鞭走石蛟龙窟，细叶穿苔虎豹须。
歌喉窱窱莺儿语，象口吹香凝碧缕。盘龙绣带结同心，牵惹巫云随峡雨。
二年假守栝苍城，郡榻唯师即送迎。捣药几怜春漏永，调琴长待夜蟾生。
雨后珠江唤渡船，六榕一榜寺门前。夕阳红杀春城里，粤秀峰头看木棉。
百尺长条婉曲尘，诗题不尽画难真。凭君折向人间种，还似君恩处处春。
甘丹木辘麻葛曷，亨藏笃得无相欺。四冤五縳倘沈锢，沃焦下狱严泥犁。
七年侍膝极融怡，半月分襟费梦思。比鹿门翁吾齿耄，作鱼梁吏汝官卑。
夷吾不去齐何患，叔向方来晋可知。得士则兴今亦古，可能只直五羊皮。
旧日交游谁可托，中年忧患苦相寻。致身稷契非轻许，末路无成学苦吟。
翻身向空入霄汉，快若骏马初脱缰。鴐鹅潜飞雊雉避，云罗万里无遮防。
即日南风清且微，北窗心静见天机。林莺母子声相应，野蝶雌雄性共飞。
一度拚身透险崖，石头机路骨如苔。脚跟点地不点地，立处何曾踏实来。
事光白傅求闲后，衔似温公约史年。笑向故山猿鹤说，古来晚节几人全。
行行春雨复秋烟，西去长安又几千。落日空庭望南北，黄河城下水连天。
死来尚恋游金谷，病废犹难放柳枝。等是胸中不浩浩，乐天莫笑季伦痴。
春来谁挽去难援，中有悲欢万古痕。飞絮无家凌紫极，落英不聘恨黄昏。
夫君落笔尽珠玑，不比相如意思迟。从此洛阳须纸贵，夜来新有爱山诗。
千山万山日向脯，哑哑老树愁啼乌。长途迢递人绝迹，奋跃只有黄于菟。
我亦欲怀三赤珠，陆郎有母繄独无。治生复人谏止，亦岂能有千头奴。
穷途有哭如狂阮，随处堪埋类醉刘。敢以巴言赓睿藻，自伤身世等浮沤。
最恨祖龙蓦着鞭，永弃江岸几千年。鲛人婺妇浑不管，蒸云吐雾带花眠。
犹许存名参释老，那知有道本伊周。风翻木叶露初下，笑指家林归去休。
世上蝇头休弄巧，水中蚨影自成群。沙鸥最是忘机侣，惯看何曾取一文。
雨催杖屦却须回，捲上疏帘眼顿开。十里湖光平似镜，柳梢梢外一船来。
有子不为谋置锥，虹霓吞吐忘寒饥。端如太史牛马走，严徐不敢连尻脽。
尧夫非是爱吟诗，诗是尧夫慎动时。枉道干名名亦失，怫民从欲欲还隳。
唤作郎官三十年，淡于名爵自应贤。摩天灵燄诸生笔，匝地春风使者旃。
我居台北十二载，年华虽老气犹豪。屠龙空负千金技，跃马还思五夜劳。
入梦风尘牵塞北，思归春雨暗江南。青云处处皆先进，白雪人人了不谈。
夹岸儿童天上立，数村楼阁电中看。平生快意何曾梦，老向阊门下急滩。
都将厚福与之同，只有中庸渠未是。却须回向澹庵翁，此是君家真性理。
钱塘江里扁舟上，别后篱花几度黄。忧患萦心何缭绕，风光满目尽凄凉。
沧洲烟树满窗楹，临济巨川舟且倾。原失雕弓堙马迹，枕闻雨足践云声。
万点浮溪辄长叹，一枝过岭仍夸早。拾香不忍游尘污，嚼蕊更怜真味好。
丹房萧洒绝纤埃，石迳萦纡闢草莱。窗外果从猿摘去，山中芝藉鹤衔回。
太古清音发指端，月当松顶夜堂寒。悲风流水多呜咽，不听希声不用弹。
三秋桂子玉舒花，天上楼台出帝家。只许阿兔操杵臼，不知更有玉虾蟆。
剑峰重叠雪云漫，忆昨来时处处难。大散岭头春足雨，褒斜谷里夏犹寒。
玄璧无尘中作泓，偏宜净几集飞霙。柳花可染巳无迹，鹄羽不黔如幻成。
泥盆浅小讵成池，夜半青蛙圣得知。一听暗来将伴侣，不烦鸣唤斗雄雌。
水天淼淼道路阻，中心郁塞弗能吐。无用思用驽计愚，欲平不平蛙声苦。
维舟拂晓步平沙，晚泊云根第一家。新取菜蔬沾野露，旋编篱落带山花。
用铅不得用凡铅，用了真铅也弃捐。此是用铅真妙诀，用铅不用是诚言。
玉河一样色青青，别泪长亭与短亭。鹦鹉羁栖轩外架，鹭鹚饥饿水中汀。
似惜雨晴天恰好，真忘名利日长闲。松筠不锁神仙境，携得烟霞满袖还。
杜若香中水没篙，沙平草软恣游遨。江湖真隐今谁在，画里衣冠亦自高。
潋滟波光入座寒，翠翎雪羽下云端。林花四绕馀何称，好种青青竹万竿。
一朝焚券还其居，意气不迫愈閒暇。年深此事竟莫传，欲纪诗篇愧陶谢。
洗遍山光暮雨收，落霞孤鹜点清秋。蜀天地暖知无雁，不怕愁声稳上楼。
汀柳垂遮灵运笠，江花飞落广文氈。此行适有稽山与，漫声春风载酒船。
门外春寒数日风，登楼聊恃醉颜红。水浮渺莽春畦外，山在冥茫暮雨中。
待腊梅开未尽时，天涯春动可胜思。音书肯信沉鱼雁，占卜频劳测偶奇。
一天风雨打花梢，庭院阴阴昼寂寥。怪底日来消瘦甚，为花愁损阿蛮腰。
琵琶亭下北风狂，浩荡江天接大荒。亟舍扁舟登伟观，旋呼官酒作重阳。
两山回处是为干，有塔亭亭高似山。不但装严增梵刹，可能形胜助城关。
蜻蜓斜日立帘钩，燕子新晴语柁楼。熠熠晚花随意得，茫茫春水此生浮。
青山一折一坡陀，水鸟时来拂面过。小艇吞湖行不住，沿途吐出两边波。
展禽虽未三见黜，叔夜自知七不堪。行当投劾谢簪组，为我佳处留茅庵。
花前月下情深切，月色花香意更柔。但愿宵宵有明月，鲜花不谢共悠悠。
我生但识茅与菅，何曾过眼逢瑶璠。辱君新诗问所似，欲辨不敢非忘言。
天生杰异固难驯，应变摧枯若有神。夷甫自能疑倚啸，忍将虚诞误时人。
抱膝灯前影伴身，少年会遇洛川神。相逢相失还如梦，倾国倾城不在人。
秣陵城南秋雨来，西风吹上雨花台。台高俯瞰白下尽，渡江云断斜阳开。
世间禊事风流处，镜里云山若画屏。今日会稽王内史，好将宾客醉兰亭。
雪片堆平闲药灶，雨声敲碎旧渔篷。墓铭吟稿儿封寄，血泪斑斑浣纸红。
天台插天天一色，先生乃在山之侧。拥书万卷日逍遥，户外绝无尘土客。
十载峨峨仰重名，荆州一识快生平。金闺通籍能忘势，瓮牖垂交亦尽诚。
赫赫离精御炎陆，滔滔炽景开隆暑。冀延神鉴俯兰尊，式表虔襟陈桂俎。
秦鼓一击赵括死，四十万人坑黄沙。白日忽落天地黑，鸮衔碧火来人家。
兰菊分畦笋作鞭，南山相对意悠然。城中有路何曾入，只许苍头趁钓船。
异味谁栽向海滨，亭亭直干乱枝分。开花树杪翻青箨，结子苞中皱锦纹。
残荷一梗一沧桑，万梗湖光乱夕阳。貌取丹青终有得，先摹世界入莲房。
老病馀生怯嘉果，日啖那能三百颗。慇勤为破绛纱囊，心火惊添火山火。
翁醉不劳方竹引，客吟多借古藤书。何时罢直金华省，日日江头奉板舆。
茫茫青草绕城台，思见故人心眼开。书记定随兵部出，戈船飞骑几时来。
天寒猛虎叫岩雪，林下无人空有月。千年像教今不闻，焚香独为鬼神说。
秋到树头黄叶落，夜深峰顶白猿啼。参禅若也求玄妙，十万流沙更在西。
团团箬笠偏宜雨，策策芒鞋不怕泥。应笑漆园多事在，本来无物更谁齐。
玉树歌声移入哭，金陵天子化为臣。兵戈半渡前江水，狎客犹闻争酒巡。
近代名家工写物，妍媚嶙峋空杰出。此君孤禀岁寒姿，不入寻常丹粉律。
何秘他杨重蜀苗，关西华胄固遥遥。大成殿老身先介，贝叶书成血未消。
甲帐列营环卫密，龟兹按拍蹋歌齐。代来故事凭谁纪，只有年年杜宇啼。
日华骀荡金明春，波光净绿生鱼鳞。烟深草青游人少，道路苦无车马尘。
四山回合响幽泉，古木苍藤路屈盘。一局残棋双鹤去，石屏空倚白云寒。
村村鸡犬鸣晴昼，两两樵渔话夕阳。无限风烟谁得似，欲将此处付行藏。
百金买得玉麒麟，千里看他气欲奔。知子犹能守家法，不应骑去傍人门。
揽镜清霜争岁色，题诗白雪失天涯。江州卤簿由来简，倘许相携过酒家。
桂棹蒲帆日未西，鹊声莺语鹁鸠啼。满溪绿水岸边急，一片白云山半齐。
皎皎群峰照画栏，深深岩窦逼人寒。雪中更看玲珑雪，纵有丹青貌亦难。
中外周旋阅几年，清忠一节可笺天。历阶而上公卿易，拂袖以妲韦布然。
木人来问青霄路，石女年尊似不闻。携手相将归故国，暮山芨芨锁重云。
蛙鸣废沼弄妍姿，破梦起看星斗垂。度曲安能当鼓吹，洒灰那复计官私。
把定壶中白日长，触著匣内青蛇吼。良医叮嘱病人，服药不如忌口。
休将往迹问林逋，老鹤归来觅旧株。除是孤山一卷石，不随春涨过西湖。
阴云酿雨勒花迟，梅已飘残到杏枝。好是池塘清梦处，勾吟春草入新诗。
闲居静侣偶相招，小饮初酣琴欲调。我正风前弄秋思，君应天上听云韶。
梦雨疏时光乍吐，朦胧淡月轻如羽。一池清冷寂无人，老子婆娑犹自舞。
何家小院尽清幽，三五良朋笑语稠。虾菜深杯寻薄醉，琴书劫火话前由。
白云寂寂树苍苍，夜静泉声到石房。淡月照窗寒梦醒，枕边闻得野梅香。
江海十年离别梦，道途千里去留心。平明且向孤城立，拟看长风破积阴。
冰壶涤笔不沾尘，绮阁闲吟得句新。借问小姑何所似，一窗明月是前身。
衔泥紫燕先迎客，偷蕊黄蜂远趁人。日日西园寻胜概，莫教辜负客城春。
高人深欲买山居，常办栽梅养鹤图。喜有名园邻水月，不妨清梦忆江湖。
青盖前头点皂旗，黄茅冈下出长围。弄风骄马跑空立，趁兔苍鹰掠地飞。
我学彭城写岁寒，何缘春色忽黄檀。正如三醉岳阳客，时访青楼白牡丹。
往来寒暑暗推移，下手修行犹太迟。迷后徒劳常捏目，悟来何必更扬眉。
漠漠杨花满院飞，重来又见一春归。去年记得停骖日，正月庭前雪作围。
斋馀旧识南屏鲫，道大难容北海鲸。上说加餐下相忆，素书谁慰客中情。
石磴苔深随涧转，竹楼门敞与云齐。寻僧欲问禅家事，夜半闻钟月在溪。
苍海鱼龙仍衮衮，孤城花柳自熙熙。千年遗恨同谁语，百世高情与尔期。
吾党如今但乐群，却缘高会得论文。共看结綵娱清夜，最好传柑遗细君。
马逐香尘走帝邦，雪霜十载破萤窗。沙堤揽辔频回想，敢竞看花汎曲江。
妾愿身为梁上燕，朝朝暮暮长相见。云收月堕海沉沉，泪满红绡寄肠断。
君家竹围青玉城，君家有人冰雪清。幅巾相对弄明月，是人是竹俱忘形。
黄河流水响潺潺，当日腥风战血殷。大地尽抛金锁甲，长星乱落玉门关。
客里杯觞不易逢，越王宫好莫匆匆。春容雨打风吹后，山色朝来暮去中。
耐久谁如故国山，送君直过穆陵关。一川鱼鸟江淮近，千里农桑海岱閒。
何如二美足观听，锵锵鸣璆挂明镜。潺湲可洗巢父心，婵娟解照潘郎鬓。
从军晓别龙骧幕，六骑先驱嘶近郭。前路应留白玉台，行人辄美黄金络。
除非入海无由住，纵使逢滩未拟休。会向伍员潮上见，气充顽石报心仇。
裘马翩翩自昔时，谁怜华发卧茅茨。世情一薄如春雪，不是穷交那得知。
琅琊筑城穿厚壤，既获磨洗争传夸。莫知岁月孰制作，精妙近世应难加。
珠树移阴從帝圃，霓旌分影自仙乡。宸游悦豫同襄野，睿藻昭回迈柏梁。
南徼经年萦旅梦，东洋万里得儿书。小楼兀坐招新月，斜影当窗众籁虚。
向来寒乞翻自嗤，诗扫黄泥已无迹。功名老我后加鞭，文字馀人先夺席。
茆屋闭门愁出入，履破衣穿寒转袭。挥毫三复白雪吟，手足冻僵才思涩。
重揽衣裘敝更宽，徂年欲莫气先寒。雨中百草难为绿，霜后黄花尚耐看。
化雨频临寒骨瘦，春风轻动落英芟。闲来欣诵诸名作，竽滥诗林附一缄。
流水潺潺漱石根，又还怀古过龙门。行人但礼龛中像，谁识当年禹作痕。
步人抽箭大如笛，前把两矛后双戟。左盘右射红尘中，鹘入鸦群有谁敌。
苏仙行部溧州时，曾赋黄冠白鸟诗。八十炼师犹健在，自锄松下取苓芝。
六曲连环接翠帷，高楼半夜酒醒时。掩灯遮雾密如此，雨落月明俱不知。
松篁寂寂掩深居，一段清幽乐有馀。麛鹿自来寻旧迹，高贤还去赋归欤。
图书跌宕长明志，泉石优游自乐天。我本飘萍随浪孟，逢君可有旧因缘。
泠泠短棹因谁发，渺渺纤喉为我讴。自笑今生非智者，缘何遇水便绸缪。
衡门寂寂有儒风，相对高人笑语同。何必隔篱沽取醉，新诗初就竹炉红。
荒园日日涉蓬高，破屋年年盖把茅。向石侧生花倚势，缘墙直上豆樊高。
浩浩沧浪水自清，曾闻渔父扣舷声。四知稀复思杨震，千载谁能慕屈平。
天竺崎岖绝海边，何人分作赣江禅。鹫山巧叠三峰石，葛坞深疏两派泉。
超然亭上鬓毛斑，浩荡秋风小立閒。岂为诗情堪过海，只缘脚力要寻山。
云水上人归兴忙，棕鞋蒲扇葛衣凉。过湖就得乡船便，入寺行穿茶树香。
梧桐叶落鸣金井，络纬声多近绣帘。我欲分题纪良集，诗成还慰老夫潜。
邓君才调信翩翩，尽写山阴九万笺。谁识经纶如涑水，高谈泽潞见樊川。
卧月眠云屋半间，诗人到处是家山。当年悔弄君房笔，只得忙中一半閒。
惠逆同门复同藪，谋臧不臧视朋友。我兹怦然谋乃心，君已砉然脱诸口。
偶然意气怜秃翁，杯酒翻澜萧寺中。天与清闲莫轻掷，且踏紫陌收残红。
寒芦淅淅催秋晚，浦雨溟溟忆去年。它日未埋黄土陌，为君重赋补亡篇。
江头细鸟抑何仁，千年礼节尚人臣。愿采琅玕饲天种，阿阁为巢以奉君。
暗影沉沉夜战酣，大刀队里出奇男。霜锋闪处寒倭胆，牧马胡儿不敢南。
当年诗聂倩谁和，隔岸观棋咒烂柯。识得祖龙真面目，史家掷笔费吟哦。
寒食江天气最清，庾公晨望动高情。因逢内火千家静，便睹行春万木荣。
层层瓣蕾束绯云，小立朝阳到日昏。百遍诗催开不得，深心自守待何人。
谁道寥休与世疏，青天推上六龙车。看来诗笔今如此，着白山人恐未如。
全家先遁却谁知，匹马西归也大奇。出昼莫嫌三宿恋，坏麻不待七年迟。
风云人世朝朝变，绨椠山斋岁岁新。有月肯临池上酌，与花同享坐中春。
万里山河拱旧京，楚囚西去泪如倾。斜风衰柳丹阳郭，细雨孤帆白下城。
巨榜清晓揭宫墙，名姓喧传天下口。天子未见已先知，云路风生看驰骤。
浮玉山头屋数椽，同龛弥勒忆当年。只今输与良书记，睡起晴窗看钓船。
公车纵肯诏遗民，宣发萧萧已满巾。美景昔时多乐事，丰年今日有饥人。
晓风吹落秋泉声，夜雨洗出秋山色。上有楼台深翠微，可惜丹青图不得。
向来本为买山田，饶得青松不费钱。更向青冥斸峰顶，放教南斗照臞仙。
烂缦花枝生晓寒，重门深院避人看。悬知百宝雕栏里，风妒繁华春易阑。
两日山寻尽野花，今晨水眺如桑麻。春风娇得千垂柳，恰限身才个个斜。
剑埋狱底谁深掘，松偃霜中尽冷看。举目争能不惆怅，高车大马满长安。
青毡本是吾家物，今日重还旧日僧。珍重圣恩何以报，万年松上一枝藤。
豪丝哀竹近中年，过眼春痕水上烟。一窖黄金先铸佛，半床青史小游仙。
吹香玉唾清如许，刮膜金篦病已除。媪扇何曾求贵重，等閒中得会稽书。
散策松阴寒悄悄，撷香梅迳雪速速。归航未迫西山暮，天浪湖边睦纲鱼。
芳腴满中更可人，坐令莲的无精神。煮石太硬苦费齿，鸡珠自是真仙饵。
风静波恬没是非，雨蓑烟笠当冠衣。移将兰棹垂纶去，钓得金鳞带月归。
寺中翻籍云萝冷，溪上晒衣鸥鹭闲。漫作花儿会上客，赶歌我也竟忘还。
不知佳冶能倾国，暮暮朝朝醉春色。勋臣抉眼视东门，越女还为越人得。
殿前对策士如墙，我对山人说坐忘。岁晚单衣祇自短，愁来白发有时长。
话别几年一月留，离歌还起楚江楼。往来笑了蚁旋磨，得失顾予鱼中钩。
明主拜官麒麟阁，光车骏马看玉童。高人往来庐山远，隐士往来张长公。
时风时雨太凄迷，秋令夏行寒骤欺。愧煞南人多窘迫，吕梁道上忆推衣。
残灯吹了闭禅关，风约孤萤落砌间。本为饮茶妨睡早，强寻诗句拟寒山。
虞庠敬老首乡耆，八秩华龄共祝釐。齿德俱尊今柱石，清高无比古宗彝。
石磴流泉似幽噎，洞穴纵横乍明灭。举头楼观俯悬崖，定须六月临飞雪。
弥望萧萧木落稀，等闲零乱掠人衣。此心浪说沾泥似，更逐风前败叶飞。
反虏鲸鲵世共雠，汉公勋业过伊周。市门洒泪尘埃里，谁与朝廷植委裘。
有山如是固有人，兹虽人为亦天理。公生尚少抱经纶，前无夔龙何独似。
柴门直面排青壁，山木凋霜疏寂历。西风吹雨众山昏，声落茅檐断还滴。
际海边疆万里开，臣佗大长信奇才。平蛮看竖擎天柱，朝汉同登浴日台。
宋室遗民画稿传，紫茎绿叶带秋烟。潇湘香草钱塘恨，无限悲愁到笔颠。
数亩闲园一布衣，薜萝深处市声稀。酒醒别墅寒猿啸，客散空林夜叶飞。
把钓归来得锦鳞，充天塞地笑忻忻。虽然也只寻常事，历尽风波验尽人。
老去说诗犹有味，寒业索酒莫教迟。家贫身死知无计，自有傍人为立碑。
暮鼓僧归黄叶寺，朝花客采白蘋洲。已怜犹恨滩头水，曾挟长江滚滚流。
愧无庭论发奇樽，闲放骚人大小言。徐孺真能下蕃榻，孔公尚记出膺门。
洞天上下烟霞里，溪水回环图画间。暂过岂能穷妙赏，结庐终欲老疏顽。
尘嚣远避白云端，磴道盘迂礼佛坛。已许三生缘未尽，相忘一劫事何难。
寒星明灭戍楼空，地近扶桑得早红。无那浮屠不系日，催人白发又来东。
中年健足勇登攀，垂老缆车再上山。纵览已无千里目，前行犹有万重关。
不关情处易销魂，流乱轻缘白板门。归燕坐馀秋树影，乱鸦啼尽暮潮痕。
碧天无际细浮香，浅白深黄未著霜。莫恨花开秋句晚，晚秋方是好风光。
鈯斧埋藏岁月深，岩居日与白云邻。业风无奈重飘鼓，又作担柴卖筊人。
娇云漠漠护层轩，嫩水溅溅不见源。禁柳万条金细捻，宫花一段锦新翻。
泽国天低星斗湿，疾风吹波作山立。岸头草木皆震动，鸡犬鸣吠纷相及。
诸老飘零亡几在，百年放佚不胜穷。拟将旧学相从问，何独诗坛欲让东。
谩劳筋力趋丹凤，可有文词咏碧鸡。此别更无闲事嘱，北山高处谢猿啼。
豚蹄榼醑谩祷求，朝夕丛祠致拳跪。苗根土乾类龟坼，愁望油云杳无涘。
近竹幽妍映雪清，春痕消尽粉痕轻。帐中半落临溪影，邃里横吹出塞声。
山思江情不负伊，雨姿晴态总成奇。闭门觅句非诗法，只是征行自有诗。
欢场一散不易聚，谁肯晴天料风雨。佳人一老不再妍，眉黛能留几春妩。
钱塘江北百里余，涨沙不复生菰蒲。沙田老桑出叶麤，江潮打根根半枯。
凿窗每欲当流水，咏物长如画远山。客雾屯烟青箧里，不知僧在那溪湾。
翠华南幸万里桥，玄宗始悟坤维转。寄言旋目与旋心，有国有家当共谴。
清流如淀浊流黄，有意交流不自妨。斜月倚篷看水色，薰莸谁道可同藏。
硗硗头角出群玉，炯炯瞳人剪秋漪。神光理作照书月，一览千古无复遗。
衣冠南渡避胡来，凭仗双轮碾海开。应有田横客相笑，春帆叶叶过登莱。
乳花翻椀正眉开，时苦渴羌冲热来。知味者谁心已许，维摩虽默语如雷。
遗诗千载动心魄，当年身受何滋味。故作达语掩悲凉，岂真解脱忘忧惴。
剑拂积尘星自动，琴鸣流水月孤悬。回看北极长安道，祖逖于今几着鞭。
慷慨有怀公揽辔，残生无用我耽书。七闽风月谁收管，多在云庄一亩居。
海风吹雨过梅黄，丛竹留阴借晚凉。更欲从君谈妙理，凫鷖能短鹤能长。
艺苑纷繁费剪裁，聊将网络作平台。学无先后都为友，道有循环又见梅。
猿愁鱼踊水翻波，自古流传是汨罗。蘋藻满盘无处奠，空闻渔父扣舷歌。
龙章载锡帝宠稠，犹闻曲突心未酬。不令长孺寝逆谋，汉阙要挂吴王头。
三年臣里许邻东，度度窥墙隔几重。徒结中衣双绢白，可期沧海一桑红。
黄花诗远人犹昔，碧玉楼高梦若何。清酌可怜无杜子，尊前还唱醉时歌。
腰纤步窄不胜衣，雾縠烟绡飏欲飞。雨歇朝云降巫女，月明秋水现湘妃。
客行落此乱山中，但欲寻人诉羁旅。比邻邂逅得清士，眉宇津津佳笑语。
白下羁心长儿女，草堂断句遍江湖。廿年携手淮流上，照影何人识故吾。
镜澜池上白莲香，代有悬车在草堂。星象每占荀氏里，云霞犹识郑公乡。
连蹇多年心欲灰，厌为欲吏走尘埃。岂知黄纸新书下，还送青氊旧物来。
冰锁瀑声中夜断，云吞岳影半天沈。寒灯欲绝禅初起，透牖疏风触短襟。
五十如何是後生，呼儿拔白未忘情。新年只道无功业，也有霜髭六十茎。
柳丝拂拂柳花飞，晴雪河干鱼正肥。落日烟汀收钓艇，绿阴深处网人归。
二月当官八月来，先生官意来衰颓。乾坤老大知心久，日日南风滞去栀。
心琴际会闲随鹤，匣剑时磨待断鲸。进退两楹俱未应，凭君与我指前程。
盛业行刊千琬琰，余威坐折万貔貅。竚看拜后因荣异，槐鼎相联鲁与周。
徵书郑重逮岩阿，伊吕欣闻有特科。走马笑看人应诏，奔鲸愁说海扬波。
半夜鹤鸣山月吟，山翁独坐破柴床。几番劫石成灰去，一点灵光照世明。
温饱定知非雅意，治安谁与借前筹。老予曾到慈恩顶，更放诸贤出一头。
相逢湖海说医灵，学更参玄世味轻。蓟子他年游碧落，空留药市会稽城。
主献宾酬卒举觥，礼成宾主不遗荣。自惭馆客殊无礼，终又不闻食器声。
我恨不如江头人，长网横江遮紫鳞。独宿荒陂射凫雁，卖纳租赋官不嗔。
仙峰不间三春秀，灵境何时六月寒。更有上方人罕到，暮钟朝磬碧云端。
由来仁义行终稳，到了权谋术易穷。才见诈牛收剑外，已闻真鹿走关中。
昨日盈筐走道侣，嚣尘难得山中情。春苗满山被甘雨，正色独从灵土生。
求我声音难见佛，得吾骨髓别无人。即今牛骥嗟同皂，天网何时罩凤麟。
白足禅僧思败道，青袍御史拟休官。虽然同是将军客，不敢公然子细看。
别后休论信息疏，仙凡自古亦殊途。蓬山路远人难到，霜柏威高道转孤。
周王常德须攘狄，汉帝雄才亦尚儒。君学本兼文武术，功名不必读孙吴。
一朵仙云照眼辉，两行红粉竞芳菲。明朝载酒张园去，痛饮狂歌待月归。
江左风流廊庙人，荒境抛与梵宫邻。多年羊虎犹眠石，败壁貂蝉祇贮尘。
饮水龟藏莲叶小，吸川鲸恨藕丝长。倾壶误展琳琅袖，笑绝耶溪窈窕娘。
乱后同居差少慰，客中分手最堪悲。柴桑故径今虽在，人物应殊晋义熙。
驯雉甘棠歌正起，青蒲白马事仍新。杜陵野老迂愚甚，但道临危莫爱身。
十里松阴蒋子山，暮烟收尽梵宫宽。夜深更向紫微宿，坐久始知凡骨寒。
夜久灯孤疑是梦，樽空仆卧不成呼。残年会见干戈息，共买嵌岩著老躯。
南第诸兄早相见，别时托子以无倦。百岁论交见子心，一朝取别宁吾愿。
幸与高楼通远览，未劳残烛更前行。此心对酒萧条在，咄咄置之聊自倾。
泊舟寒渚对裴褢，岸木苍苍水镜开。沧海雾摇孤月上，青天影合二流来。
倚云绝巘极跻攀，力倦何能跨鹤远。回首乘鸾千尺上，举头踞虎万寻间。
人代沧桑双语燕，渔樵风雨一归舟。登临不禁凄凉感，满眼斜阳上画楼。
满池春水何人爱，唯我回看指似君。直似挼蓝新汁色，与君南宅染罗裙。
还家三径秋声早，故垄松楸不堪扫。有泪空悲二弟殇，多情更忆双亲老。
幼子见生才满月，选书知写未呈人。送君帐下衣裳白，数尺坟头柏树新。
风光历历似从前，山水重看只索然。仙岛画桥秋色里，半途落寞却回船。
一笺经岁意宁忘，为觅新诗落草堂。想拓廊腰围月色，定凭楼角纳山光。
病衰谨谢吴中客，技拙甘同楚国优。斥鴳蓬蒿元自足，世间何必卧高楼。
云经乱石余膏润，烟过悬崖自去留。暂俯澄潭倚苍壁，已疑身世在鳌头。
洁志清斋仰吴穹，九天云雨正蒙蒙。都缘学道心无定，岂是灵仙秘尔功。
一寒未办买山赏，随处看山总可诗。人事无常山换主，青山依旧不曾移。
寒依彭泽腰应瘦，老志灵和眼未青。莫上荒堤回首望，天涯多有怨飘零。
老去终年卧草庐，事皆省尽略无余。麈留鼠迹犹嗔拂，风作瓢声固不除。
晚出关河绿野平，依依云树动乡情。残春花尽黄莺语，远客愁多白发生。
杏子花开水漫流，羡君得意在沧洲。莫将文采供人玩，怕入雕笼不自由。
侍从不言温室树，词人今得敬亭山。宣麻视草偏相待，莫向江南学闭关。
战罢归来血尚红，东西驰骋逐群雄。昭陵六骏今亡二，片石犹铭讨伐功。
秦时明月汉时关，万里征人尚未还。但愿龙庭神将在，不教胡马渡阴山。
仁兽月精均有称，浑身洁白自分明。四肢逃祸幸矜健，三窟消灾苦筑营。
道家者流双凰仙，迂访墙东老田叟。叟读儒书五十年，一事不成今白首。
岁歉何烦更出师，厌闻烽火报关陲。腐儒忧世成何用，和得西曹数首诗。
何物能令意洒然，阴森常对出檐竿。排枪立戟谁为况，招月吟风好细看。
京口沿河卖酒家，东边杨柳北边花。柳摇花谢人分散，一向天涯一海涯。
放眼已然新世界，遣怀犹是旧诗词。如何消得书生气，满纸牢骚一炬之。
松竹小堂兵后葺，桂兰香醑客来沽。寄诗能忆云中叟，大隐墙东志自殊。
花粗且为前人惜，曲误不解丞卿怒。只消著帽受西风，不待风流到新句。
一官自食天水草，群隽追奔风马牛。俭幕胡宁效涓滴，孔装未拟借膏油。
文章简要惟华衮，滋味醇醲是太羹。也待将身学归去，圣时争奈正升平。
平仄行吟年复年，萤屏照眼接灯妍。喧尘与我渐无碍，结网于斯应有缘。
重城回首一梦散，锦障毡车渺无处。新声犹傍耳边来，残酒半随风力去。
陌上尘飞敕使来，亲传天语贺元台。门庭如水无珍献，惟有黄华伴寿杯。
儿从死父传楹语，帝遣生徒受壁经。投笔听然成一笑，春风绿草满阶庭。
故园屈指八千里，老母行年六十馀。何日挂冠辞富贵，少林佳处卜新居。
玉斝久期繁艳至，筠笼先漏暗香来。歌童知我怜芳意，不向尊前唱落梅。
高径来寻步步艰，纵无风雨八垓寒。遗台眼倦皆陈迹，故友时平且暂欢。
寂静最宜闻夜枕，峥嵘须待驾秋风。寻思物理真难测，随月亏圆亦未通。
不登云髻尤孤洁，长浸铜壶更久禁。梅与水仙流品外，幽兰相友是同心。
半依岩岫倚云端，得立亭亭耐岁寒。一事颇为清节累，秦时曾作大夫官。
辛苦灯窗少日同，未应岁晚马牛风。匡山何敢杜陵敌，子贡还怜颜巷空。
自叹凄凉客寄身，已孤茱酒奉慈亲。未应一夜无芳菊，共上层楼有可人。
高人抱膝坐长啸，盥栉都忘己侧冠。醉里不知天地小，飒飒临风琴一弹。
一年睽隔呼灵鹊，两度蹒跚学企鹅。眉目儿囡欣似汝，未知智睿似谁多。
危弦脆筦催金盏，芳草青山照画檐。酩酊愿公无惜醉，祗应羲驭驻峰尖。
坡翁着意赋三诗，谩说穠香已透肌。若见此花应绝倒，惜君生晚不逢时。
英威凛凛愯西州，血食潼江度几秋。曾运阴兵摧贼垒，每均甘泽惠农畴。
好传此会诧时人，歌揭青云动暗尘。霄汉得仙同白日，风骚寡如敌阳春。
晓凉清露渍罗衣，锦瑟韶华转眼非。倩女离魂归未得，汉皋杂佩解应稀。
二年不作上方游，一日重寻旧话头。却恨婵娟成两处，清尊无分共中秋。
桂叶揉青作曲投，鹿蹄煮醁趁凉篘。落杯莹滑冰中水，过口森严菊底秋。
远坊早起常侵鼓，瘦马行迟苦费鞭。一种共君官职冷，不如犹得日高眠。
欲落荷花先自愁，如何落後免沉浮。谁将碧玉圆盘子，和蕊和花一一收。
银钓入木揜锺王，拂眼清风识楚狂。淮海京尘两流落，与君大是觉身妨。
冷鳞中断榆钱破，寒骨平分玉箸光。何事贶君偏得所，只缘同是越航郎。
玉杯春酌金盘食，曾忆雪香同醉色。归来信宿未能忘，欲洗羁怀乱愁织。
全家虽脱海波危，旧治无人咏十奇。孤奉明恩颜似甲，却嗔儿女笑嘻嘻。
无关花落眼迷离，大道轮回自可疑。便是寻春别有处，乾坤莽莽几人知。
今年年丰谷差贱，白米应饥翳桑夫。飞蝗是处有遗孽，未省腊前能雪无。
平日双眼不屡青，奇穷一生端坐此。即今意气为君倾，老子阅人盖多矣。
日日登山复下山，崎岖分寸绝难攀。已无鱼腹江湖虑，肯怯羊肠道路弯。
国语殊方每异闻，象胥译馆号同文。百年旧制拘绳臬，群喙狂言酿寇氛。
古庙荒寒江浸影，断岩悽惨石凝霜。壮怀未分甘衰老，回首长怀恨更长。
神超罔象遗身世，眼入苍茫一有无。便欲乘风游汗漫，幡然回首念南都。
长坡峻阪足崎岖，晓出杨梅古驿孤。山腹带云如曳练，稻梢垂露欲流珠。
三年泪尽欲何依，自谴深知卅载非。昨夜梦娘春蒲绿，浮山寺下浣衣归。
伊逊之流来西北，桥上青骢催得得。驼装车载各遵涂，快猎非关歌敕勒。
忆昨从戎丞相府，元瑜书檄仲宣诗。云屯骑士临边日，鱼贯降胡献捷时。
方难却老思医扁，学易隳功感奕秋。佳话不知残暑退，清风能及故人不。
工篆何多一代中，欲求古淡却难逢。彝鼎丛中来叔蕴，万方仪态极雍容。
千山楚徼渡兰津，星斗西瞻屏翰臣。使岂玉鳞铜虎日，游逢金马碧鸡春。
楂客三千路未央，烛龙之地日无光。将游莽苍穷大荒，车辙马足逐周王。
半减依依学转蓬，班骓无柰恣西东。平沙千里经春雪，广陌三条尽日风。
千年故国岁华奔，一柱高台已断魂。唯有岘亭清夜月，与君长啸学苏门。
山西将帅古来有，越公儿郎天下无。夺得头标还草檄，君王宴镐赐醍醐。
半山亭树影参差，帝里风烟开古祠。芳社自宜彭泽酒，后湖兼胜习家池。
无功饱食愧侏儒，赢得霜添白颔须。已是再逢新太岁，何须羞饮后屠苏。
指麾顾眄定巴蜀，抗魏连吴分鼎足。受遗乃在永安宫，叹息君臣难继躅。
市粒颇艰缘岁俭，野芳交发自春饶。扶藜勇过黄罢岭，知竭精忠答圣朝。
坐忆故园人已老，宁知远郡雁还来。长瞻西北是归路，独上城楼日几回。
不复西河吹踽凉，真成仙吏隐襄阳。一生可了酒供座，千顷平铺花绕塘。
雨里观山夐不同，何须九叠看屏风。紫觚坛上排苍璧，青步障边铺翠茸。
老木樛枝著地垂，交拿互攫挂虬螭。何如头角峥嵘起，直节凌霄愈更奇。
不是风旛不是心，从来只为少知音。举头万里长空外，唯见白云流水深。
石室清风期俗变，锦城珍宴为民开。中和有颂朝廷喜，行看春光拥诏回。
悠悠身世且随缘，饮酒看花自得仙。苦向红尘求解脱，几生修到火坑莲。
未容谷雨泪胭脂，且趁晴风小小吹。镜里日高酣睡起，也须瘦了一分肌。
汝谋结室罗浮顶，下饮仙人葛洪井。桂树宛宛山日深，松花濛濛白云冷。
日暮边城画角哀，千群铁骑猎初回。辽阳不是衡阳郡，一纸曾无雁寄来。
朝回日暮猥见召，同人下马轻款扉。是时云阴天宇低，风吹细雨烟霏霏。
漫道春归无处寻，园林暗长价千金。不经风雨连番去，那得池塘尽日阴。
特立孤高耐岁寒，渥丹颜貌带儒酸。荆公诗句休拈出，北地人今已熟看。
朱唇一点桃花殷，宿妆娇羞偏髻鬟。细看只似阳台女，醉著莫许归巫山。
白社偏从郭外开，才人宴集碧云堆。铿锵金石同敲句，潋滟葡萄共举杯。
种棠经岁便成科，秋雨调匀气渐和。才力有余嫌事少，风情无限觉诗多。
放逐归来寂寞滨，颠毛雪色面皮皴。怪奇昔有观邕者，老丑今无看玠人。
何妨归路参差见，更遣东风次第吹。莫作寻常花蕊看，江南音信隔年回。
时式宫妆照黛眉，几曾磨洗掩妍媸。葫芦瓠子终依样，废纸三千竟付谁。
梦上秋风百尺台，白云一片忽飞来。欲将心事分明说，寸寸商弦寸寸哀。
良朋胜地足句留，何事临风动远愁。池涨半篙初过雨，井飘一叶早惊秋。
萧郎到处共仙班，娄水风烟一楫间。最是方城分掌握，行春同上凤皇山。
年来淡荡送生涯，桥畔寻香得句赊。何必罗浮香海好，天心只在一枝花。
生涯到处似樯乌，科第无心摘颔须。黄帽刺船忘岁月，白衣担酒慰鳏孤。
归来新诗盈一编，明珠大贝相属聊。此行虽不从公后，历历胜游皆目前。
萦纡鸟道入云松，下数湖南百二峰。岩犬吠人时出树，山僧迎客自鸣钟。
高林霜落万星攒，论品先应荐太官。不是诗家评素定，闽南合让荔枝丹。
只今次辅须贤帅，自古维城必懿亲。报政不须三五月，姓我端的记严宸。
荒学蹄涔易窥底，禄遫不应夹帝里。昧为此役君定笑，当念平生意行耳。
蓦水穿山近更赊，三更燃火饭僧家。乘田有秩难逃责，从事虽勤敢叹嗟。
梅花乱开客愁里，云物长迷乡国边。且可吟诗酌春酒，烂熳取醉东风前。
忠言不用竟沉死，留得文章星斗罗。何意更觞昌歜酒，为君击节一长歌。
我朝名笔忽到此，眼中潇湘无乃是。冰缣欲赠谁可当，总说刘侯德相似。
人羡玉台辞赋美，自怜丹穴羽毛长。时来屯女须婚媾，咫尺高贤珠水旁。
瘦梅病鹤共逡巡，肯自低眉拜望尘。我辈安心原有药，莫教昌谷瘁吟身。
芳草空馀藏剑处，折杨犹听踏歌声。明朝又鼓吴江棹，遥想家山只数程。
宴罢琼林十九春，东西南北故情新。玉堂雅集今如昨，皂盖清风独胜人。
万壑千岩已饱看，更寻佳处为开颜。无端早上一番雨，遮尽东阳县里山。
明月数声仙鹤唳，秋风一尺鲙鲈肥。赏心乐事知多少，只恐蒲轮到钓矶。
澄潭见底数鯈鱼，松籁沉沉乐出虚。回首神清宫去路，大劳山色迓肩舆。
奉佛捲帘留燕乳，延僧隐几话峨眉。尘缘尽付花间雨，收拾残香入酒卮。
雪竹霜林便老境，蒲团禅板付臞仙。诗篇把玩真聊尔，古井无波敢自贤。
欲趁江头送客风，蹇骡难强逐骄骢。漫夸历块过燕市，自笑乘船似越侬。
昼寝房中应接稀，青灯夜雨独吟时。但令心广身长泰，不管东皋归去迟。
冬青留恨天心醉，杨柳为官佛劫轻。末世最难明大义，赞扬非是重时英。
二年驯扰傍山家，欲领东还道路赊。送汝给孤园里去，此生长伴大牛车。
倚苍罗列数奇峰，岩谷云生万态容。或尔有时楼阁见，分明一体广寒宫。
我家灵岩山脚底，识面何由恍如失。虽无幽梦到三山，尚有明珠容什袭。
月露暗从孤桂滴，水风犹猎败荷香。滑稽还喜鸱夷在，欲取临邛美酒尝。
溪漘水净莲茎倒，林杪风乾栗罅开。迥眺独吟俄夕景，毕逋鸦尾过墙来。
我虽作郡古云乐，山川信美非吾庐。愿君不废重九约，念此衰冷勤呵嘘。
我不能学郤氏子，为安道营剡下宅。令汝四明老狂客，又不能学吴趋儿。
萧骚林径布苔茵，经月重来觉处新。野笋成鞭初放叶，山花破萼自争春。
眼中儒生聊尔耳，仅免春闱饮墨水。可怜四海万青衿，却愧建安六七子。
露洗风吹未遽央，登山临水总心降。明年此夕知何处，自古中秋不可双。
悠然何日见南山，负手徘徊人世间。久向空中书咄咄，且从沙外咏关关。
异日朱云空愤激，当时绛灌少交亲。红莲幕客苍梧守，未许青蒲作直臣。
由来海畔逐樵渔，奉诏因乘使者车。却掌山中子男印，自看犹是旧潜夫。
大屋檐多装雁齿，小航船亦画龙头。所嗟水路无三百，官系何因得再游。
易变肯随南地橘，忘忧虚对北堂萱。回文信断衣香歇，犹忆章台走画辕。
毫端常落三千字，笔阵横驱十万军。深恨仁人物解组，何时饮酒再论文。
月吐秋光三五满，尊开春酒十千频。多君早悟长生诀，剩有刀圭度后人。
提壶劝酒意虽重，杜鹃催归声更速。酒阑人散却关门，寂历斜阳挂疏木。
渐入高原气渐寒，险峰峻峭胜雄关。连天碧影浮云海，撩眼银光走雪山。
长爱谪仙夸蜀道，送君西望重吟哦。路高黄鹄飞不到，花发杜鹃啼更多。
荆棘满野独漏网，太常遗泽亦已厚。军兴科徭古不免，为劝比邻死莫走。
天南消息近成虚，一卷新诗当尺书。谁看坠鸢偏击棹，似闻鸣犊竟回车。
学道固非原宪病，好贤谁信孟尝穷。清尊犹剩回仙酒，万家悠然一醉空。
日静坐闻黄鸟啭，烟明遥见白鸥还。情知风月无边景，频倚雕阑自在看。
年年踏雪探梅开，二月今年始见梅。从此逢春心转嬾，小诗不拟觅花栽。
十日长安阴复晴，满庭幽草乱愁生。青绫梦蝶晨犹恋，紫陌闻鸡夜亦惊。
山花折去空盈把，春酒沽来不满提。笑把长竿弄江月，草间郭索尚蟠泥。
今朝浴佛事如何，清净心田也洗麽。尘垢不知何处得，古来朋月照江波。
十里扶舆渡野塘，旋穿松峤入苍苍。风吹麦叶平畴乱，日炙草花村路香。
妇欲致词先泪雨，妾在村东年十五。长成只待嫁良人，不识人间离别苦。
主义也如乔达摩，只今孰与證娑婆。世间纵有真经好，堂上偏生歪嘴多。
阡陌周旋约已成，妓围才合更渝盟。宴安有毒君休峦，亟为苍生决此行。
地炉火煖日烘窗，一夜花须半吐黄。鼻观圆通熏百和，博山三夕罢烧香。
烛前行客捲征衣，路转平林入翠微。家在白云乡里住，人从明月岭边归。
试问黄河夜偷渡，掠面惊沙寒霎霎。何如大舰日高眠，一枕清风过苕霅。
新衫一样殿头黄，银带排方獭尾长。总把玉鞭骑御马，绿鬃红额麝香香。
从前身不梁飞埃，雪窦云峰任往来。石路滑时宜驻锡，浪头危处且浮杯。
梨花亭子小桥东，近接南湖一水通。为看春山归较晚，马蹄踏落夕阳红。
山崦楼台花树枝，杜陵韦曲恣遨嬉。画图省识春风面，应是开元未乱时。
久客情怀愁似织，休官时候梦非簪。宝陀老子相怜否，苦海应援绠万寻。
黄霾难避梦为马，碧血易滋苔掩盆。廿七年来有人老，不哀不怒坐晨昏。
载回织女支机石，牵牛隔河来不及。二十八宿有常经，七夕胡能会灵匹。
马遭萁窘三山瘦，人坐诗工五鬼穷。安得东风嘱桃李，也教春色到衰翁。
梅催寒萼春初破，月满冰轮夜未央。景物渐新人不老，年年於此醉华觞。
院柳旧云怀燕语，野华新雨挹虹光。凤池对秉他年事，伫看天街接佩珰。
月明城郭潮声满，雨霁池台暑气空。好客中郎还倒屐，倦游司马自飘蓬。
我生爱竹太僻酷，十载狂歌问淇澳。归来不得翠琅玕，听雨冷眠溪上绿。
树阴黯黯江东云，柳色依依渭城雨。人生相会不可期，去住真如萍散聚。
饶阳接种江南少，越上楞梅天下无。梅熟应同儿辈吃，有兄八十信东吴。
窗间红艳犹可掬，熟视花钿情不足。唯将大义断胸襟，粉颈初回如切玉。
翠禽声在耳东西，塔底幽寻路转迷。旷劫难销心底恨，经霜叶老待谁题。
末世贪邪讥可既，孤星顾托感难任。三端舌笔先无用，剑底馀哀看陆沈。
鸡鸣犬吠物有为，昼短夜长天上偏。起来盥栉了无作，赖此床头秋水篇。
郎种菊花何远离，秋来花发倍相思。玉京郎醉菊花酒，不见故园霜露枝。
生意根荄如启蛰，欢声朝野似闻雷。小臣虮虱浑无补，愿酌春江酹寿杯。
药饵散完庭悄悄，鹭鹚飞下院阴阴。此时无事应思我，远树微茫江雾深。
忆曾阻雪到江干，野寺相逢岁正阑。今日我来君已去，人间离合最无端。
两小无猜大有猜，不伤风化便伤怀。山花似解情滋味，竟向僧尼顶上开。
逶迤一线入林丘，叠翠堆青聚处幽。天镜柔平涵绮岫，璇宫耸跃迭雄楼。
惊峰梦绕云中寺，鹿苑身栖物外居。清梵夜迦松月冷，孤禅画起柏烟疏。
客游海外山环海，槎泛天边水接天。指点兰城烟树际，名崇杨后与王前。
双峰莫遂幽栖志，一钵谁为嫡嗣人。便恐丛林无正脉，为君一哭涕横陈。
风过竹声疑解佩，春传莺语想当筵。芳魂东逐罗浮近，一枕梅花入梦仙。
妆点瑶林连雾凇，沈埋茵草未羊眠。但知催酿宜城酝，终见春芳次第妍。
少陵诗瘦平生苦，太白才高一醉间。投得江心波底月，却归天上玉归仙。
花界已无悲喜念，尘襟自足是非妨。他年纵使重来此，息得心猿鬓已霜。
正尔钓丝江上去，依然羽扇箧中情。平生讵作求田学，要与君王佐治平。
狼奔豕突各西东，烽火仓皇处处同。我辈宁缘不义屈，彼苍岂使即途穷。
此公佞佛久无灵，妖梦迷茫死未醒。谁为练儿编本纪，年年祇载老人星。
春云漠漠雨纤纤，花柳丛边见酒帘。心为惜春无处著，可堪啼鸟更般添。
扰扰香云湿未干，鸦领蝉翼腻光寒。侧边斜插黄金凤，妆罢夫君带笑看。
汉家君臣欢宴终，高议云台论战功。天子临轩赐侯印，将军佩出明光宫。
霜秋摇落天日远，西风翻翻水惊波。一筵谈笑遂相失，两地离愁各奈何。
满林花发影重重，谁忆荒台月下踪。春入深山因雪瞒，香盈曲径被苔封。
月榭风亭胜雅名，主公闲适愈多情。芳樽屡酌瀛洲上，谁听霓裳散序声。
是花佳处绝难摹，思虽宛转终不如。我诗有愧渭南赵，君句自续东湖徐。
城隅荒僻问谁来，二子能居何陋哉。雨后新苔随屐合，风前敝席映门开。
莫去沙边学钓鱼，莫将百丈作辘轳。清江濯足窗下坐，燕子日长宜读书。
好泛羽觞修旧事，为书茧纸记清游。季真待得东还日，初见红蕖十亩秋。
宣华无树著啼莺，惟有摩诃春水生。故老能言当日事，直将宫锦裹宫城。
当时得意气填心，一曲君前直万金。今日不如庭下竹，风来犹得学龙吟。
病怀愁绪冗难栽，空望单于万里台。月落平沙南雁下，雪残荒戍北花开。
万家畚锸防河急，十道均输转饷长。问俗勤耕功不细，召归何以奏明光。
洛水暮烟横莽苍，邙山秋日露崔嵬。须知此事堪为镜，莫遣黄金漫作堆。
自古楸枰争一先，触蛮搏利造新编。桥头新授痴儿计，迷信人生两百年。
朝行蹑屩穿幽谷，暮返褰裳涉乱流。提起短筇成一笑，每烦上座为分忧。
漫道秋深漏亦迟，昏鸦犹未定栖枝。清闺刀尺含愁夕，虚馆茱萸中酒时。
晓入江村觅钓翁，钓翁沈醉酒缸空。夜来风起闲花落，狼藉柴门鸟径中。
少达必穿维翰铁，尽穷共守子云玄。老坡莫遣穷居后，远在茶坑凤咮前。
门前唤担买芳菲，白发犹堪插一枝。旧厌蛙声今喜听，墙阴特地作盆池。
记来长坂被秋兰，风磴依然苔藓瘢。傍母眠凫沿略彴，将雏语燕上阑干。
下无根底应难测，中有潜灵莫浪猜。变化却从霄汉去，便为霖雨泽蒿莱。
欲全骏骨须留跛，要避蛾眉宜毁容。世道即今多崄巇，可无谨饬慎持躬。
倦意生时月上轩，清光诱我出东园。林禽熟睡人同梦，天籁交鸣夜亦喧。
檐前落叶拥高秋，谬使人推隐者流。背有微暄念天子，手无漫刺渎诸侯。
寒林照眼知秋气，远瀑盘空作怒声。自笑苍黄埃雾里，据鞍诗思尚纵横。
春风从此不须归，伴我逍遥更莫疑。閒事胸中无一点，相看日日是春时。
草堂少花今欲栽，不问绿李与黄梅。石笋街中却归去，果园坊里为求来。
蝉鬓慵梳倚帐门，蛾眉不扫惯承恩。旁人未必知心事，一面残妆空泪痕。
春过宁邑马行迟，揽辔东风眺望时。淬剑池留中散迹，承恩镇驻武王师。
朱颜已去鬓丝稠，知复人间几岁留。正可床头著周易，安能车上说春秋。
黄菊已花红柿熟，渐寒人不与秋归。便成紫菂心心苦，坐感霜蓬累累欷。
暮辞乌市笼斜曛，戈壁茫茫忆旧痕。忽惊霞涌初升日，千里轻车到北屯。
御戎旧策子所习，胸臆请为将军开。封侯报国在今日，赠行满举黄金杯。
月斜孤枕长惊梦，雪打寒窗早闭门。此夜客中浑不忘，隔邻南语教儿孙。
日月逡巡又一年，何事归期竟杳然。鲛绡裛遍相思泪，眉黛无心画远山。
翰林门生两苍璧，似是天人人不识。学得黄初五字诗，不作人间万钱食。
早投林野违风雨，晚旁尘泥饱送迎。郤愧两街屠贩子，卧听车马过桥声。
劝酌屡行均圣宠，赐花中出夺春妍。玉峰光景都如旧，但睇宸章极泫然。
手拖葛屦坐藜床，竹树萧然一水傍。枕上白云船下月，卜邻东磵胜东冈。
夫君昔为南省郎，十年不调空翱翔。是时天子重礼乐，含香日日趋明光。
未有清尊酬痛饮，已惊明日是行人。抱琴归去无馀恨，大吕黄钟一味醇。
除书新拜荷明君，祖别春筵采泮芹。餐玉未从仙老试，赐金应与故人分。
相逢到别二十日，披览溪山驻行役。凄凉浩荡两生境，意不求诗诗自得。
兜率山深露气清，柳阴暗处藕花明。无端拾得闲烦恼，背却西湖又入城。
巇峻仙台栈不连，何堪抱柱乞人怜。欣欣不待东君至，别院梅花别样妍。
冈峦回合一川平，涧壑高低绕故城。千古好山宁改色，满溪流水不停声。
墓冷要离宁有剑，馆空西子尚余花。壮怀回首吴歈发，胥水天寒散暮鸦。
始惊造作玉楼记，白马诗囊空委地。又疑本是谪仙人，锦绶纱巾初溷尘。
偶携尊酒上孱颜，忽忆行人瘴雾间。便好来分苍石坐，已教不锁翠云关。
晏粲九天风露迥，雍容群辟佩环声。执绥更喜多仪肃，盛事应传伯仲荣。
金奏屡陈容客和，玉山不动看宾酣。我来邂逅逢宽政，忘却潭流身在南。
心绪不佳偏唱和，丝桐欲写又徘徊。颠狂落拓休相笑，各任天机夕宴陪。
来时秋不见桃花，空树寒泉泻石涯。争得时人见鸾凤，不教身去忆烟霞。
晚风冉冉侵藤榻，边树萧萧隔戍楼。客梦今宵应未稳，一轮新月到帘钩。
惠连特地起高楼，准拟常时上相游。林屋两峰从海涌，太湖万顷接天流。
英彦乘时各有投，酬知晚出佐残刘。同心傥可关张并，替手难为费蒋俦。
共寻素壁题皆遍，欲去红桥钓始休。回首至今嘉兴在，梦魂犹拟奉觥筹。
帅幕群才赖激扬，衰迟犹喜后升堂。雷封局缩聊偿债，衮字褒嘉但寸长。
羽羽竹风吹古井，点点苔花生断绠。寒泉不浸诗人脾，谩乞山僧泼春茗。
武夷山下棹归舠，九曲萦纡涨碧桃。两字功名如草芥，十年身世付蓬蒿。
寒来向火被添绵，夏月临风使扇扇。渴饮饥餐随分过，闲中打坐困时眠。
听雨无眠意味长，人生一夜即沧桑。白云妒我幽人兴，数朵浓浓涌进窗。
梦断华胥夜艾时，绕廊萧散曳筇枝。长空渐见明河落，短调犹残画角吹。
孤馆萧条槐叶稀，暮蝉声隔水声微。年年为客路无尽，日日送人身未归。
清秋羽檄蓟门城，楚客登临短发生。已厌风尘多病色，何妨侍从有诗名。
禽鸟春风乐与同，有将理趣道儒宗。两朝褒赏衣冠旧，一德充融礼乐隆。
乞身林下养衰残，闭户宁容外物干。正使有为终淡泊，未能无疾已轻安。
江边黄鹤古时楼，劳致华筵待我游。楚思淼茫云水冷，商声清脆管弦秋。
丙丁童子来求火，南方丙丁又属火。按剑宗师奈若何，是君心下意不过。
天地固将容小丑，犬羊自惯渎齐盟。蓬窗老抱横行路，未敢随人说弭兵。
先生不著惠文冠，须信论才当价难。法律剡章真未尽，盍言粹学辈豪韩。
神州英气郁高寒，臂断争教不再连。千古伤心有开运，几人临死问幽燕。
白首遐荒老未还，流波落木惨离颜。锦城红湿那能见，千里随君万里攀。
咋舌何堪妾一鸣，三年一梦寄江城。春江细雨添清思，渐近归期更有情。
汉魏疏封华国史，蘋蘩遗德继周诗。年年只说重阳近，无复黄花酒一卮。
操篙下探不见底，侧行牵挽难为力。疾风为我西北来，打鼓张帆何快哉。
湘西不得归关羽，河内犹宜借寇恂。朝觐从容问幽仄，勿云江汉有垂纶。
黄祖才非长者俦，祢衡珠碎此江头。今来鹦鹉洲边过，惟有无情碧水流。
褭雨拖风不自持，全身无力向人垂。玉纤折得遥相赠，便似观音手里时。
泠泠流水山围洞，漠漠桃花春闭门。蛇去马来多少梦，桃源还是旧乾坤。
片帆归去百花洲，今日因君忆旧游。泽国风烟多好景，洞庭林壑最宜秋。
登楼辨远依稀树，放艇追风惨澹春。记取偷年杜鹃语，当时误作踏青吟。
廓然无圣真实语，对朕者谁心未息。本光灿烂照十方，无量劫来到今日。
千年国计须民力，百里山灵护水神。秸铚古来先甸服，万方无处不尧仁。
独入深山信脚行，惯当貙虎不曾惊。路傍花发无心看，惟见枯枝刮眼明。
世纷种种临风发，独立昂昂蹈海身。撷蕙搴兰何限意，长楸那得久留人。
素馨玉洁小窗前，采采轻花置枕边。髣髴梦回何所似，深灰慢火养龙涎。
开国勋贤重朴忠，一门三叶析圭同。纪恩旄钺归犹子，餐胜江山作寓公。
遐想先生后世名，常如山水四时青。因知功业成何事，归美惟消犹帝星。
吾生东归收一斛，苞苴未肯钻华屋。分送羹材作眼明，却取细书防老读。
杨柳阴中乳燕飞，马头寒峭怯单衣。胡麻知有谁人种，应怪东游未即归。
作县古难今更难，凿空无计借凋残。长教眼对葛峰碧，便觉胸如楚泽宽。
清溪似与隐君谋，故入堂前漫不收。盥手従今休汲井，浮觞取意便临流。
篮舆直须乘月去，榜歌时听采菱归。流传白雪吴城满，顿觉炎歊一夕微。
青山红树登楼坐，散帻斜簪对酒歌。四十老人髯半尺，近人或少古人多。
无复幽姿淡淡妆，胭脂深染薄罗裳。芙容影里避三舍，石竹丛中许擅场。
惯将笑眼送流云，倦靥微红似薄醺。江上芙蓉烟水阔，有人枕瑟梦湘君。
三元大药意心身，着意心身便系尘。调息要调真息息，炼神须炼不神神。
湖边杨柳色如金，几日不来成绿阴。折得柔条入城去，教人知道已春深。
寒云淰淰碧峰攒，木叶惊风下急湍。何处山人残照里，罢琴犹向隔江看。
唤尽奈何邀笛步，问来不语影娥池。丹枫绛帐青莎馆，鞭挞吟蛩作导师。
泪血今朝洒凤山，凤山元只在人间。非关旅殡无寻处，不与皇华共载还。
偶闻剥啄叩门深，延客中堂话素心。隐几醉醒原异趣，晚风吹雨过桐阴。
会同白句吟披锦，冷笑邕文卖得钱。诗社获公添一瑞，苦思须拍阆仙肩。
瘦影番来新体态，疏枝犹带旧精神。今朝伴我清吟处，不许诗怀更有尘。
素女不眠愁把镜，鲛人无语卧吹箫。谪仙醉醒归何处，石上孤魂倘见招。
城头云光千里白，照我船背岚霏霏。诗成吾醉客亦睡，清梦不与鸳鸯知。
已矣骑鲸去不回，怅然犹咏早归来。空余旧日读书地，水绕山围似钓台。
天开画史丹青笔，水杂游人语笑喧。相对东皇须尽醉，一时那得聚高轩。
淇园一枝春雨足，渭川千亩秋风高。先生青眼对君子，撚落吟须如凤毛。
雪花飞上白髭须，茧纸犹抄细字书。莫笑老翁儿戏子，政缘长日要销除。
祠事当行惧不任，未昏强卧拥孤衾。三更自笑元无睡，万事从来忌有心。
垂老飘零万里馀，肌肤瘦尽鬓毛疏。皇恩若许归山去，豆地虽存不解锄。
弄玉飘飘仙女姿，凤凰低舞久相期。箫中应有别一曲，飞出青天影外吹。
繁华有味真馀恨，寂寞堪追未尽欢。廿载苍然双鬓短，绝怜啼笑在杯盘。
秋清檞叶满岩户，日静苔藓封柴关。闻昔吴中全盛日，阖闾城在江湖间。
舍舟登陆三日间，今朝饱看凌江山。宾旸门外莽空阔，洪岩青嶂纷斑斓。
亲见治民如沼眼，归谈勤贼定勤王。翻思欠子寒如此，孤负珠玑富墨庄。
中郎有女能传业，伯道无儿可保家。偶到匡山曾住处，几行衰泪落烟霞。
呼来天上佐良史，唤起英雄斧奸魅。玉堂万字云锦章，赤墀一对国士器。
崔桥得信喜何如，况有神人月圆语。中元唐州别盖乡，母子相逢泪几行。
旅梦比尝经赤甲，病身尤欲恋黄芽。云端此日烟霏暖，遥想仙人立露华。
休论心迹动憧憧，忘我方堪语圣功。若道渔樵能起我，渔樵还是一参同。
透骨霜风入户庭，日南长至又逢迎。衲僧不解论时节，只麽堆堆过此生。
脚底晴雷殷殷过，浮山四面布干戈。枪旗不染阴山血，留与人间战睡魔。
世路一人知进退，士林当日计穷通。寿觞须祝年年喜，旧德华夷望更隆。
归来脱帽但苍华，一段风流属外家。犹有故时从事在，银钩仍落小流沙。
思苦得无金注拙，眼明终眩锦花斑。自怜惯秉雌黄笔，案牍如今拄屋山。
菊露壶觞秋色正，桂风殿阁月香深。欲知天序无疆处，铜律声中治世音。
元礼祸成钩党后，林宗身免闭门时。死非不智生非怯，同室乡邻各有宜。
方当圣主急搜扬，为斲岂应遗巧匠。会看唾手取功名，尽展才猷结旒纩。
第一伤心是别离，别来三度寄征衣。更嫌春梦无凭准，梦里言归又不归。
林雾霏霏晓意凉，野栀才放已传香。幸哉世事日相远，怪底时情老更狂。
云迷楼曲亲庭远，梦绕通山客路长。不必临风悲冷落，古来白首尚为郎。
邻女窥墙似有情，潘郎入市路人倾。东皇未许春阴散，衬出辛夷一树明。
虢国夫人承主恩，平明骑马入宫门。却嫌脂粉污颜色，淡扫蛾眉朝至尊。
濯锦江头小佛庐，二三良友亦同居。僧敲暮鼓朝钟处，舒卷一编贤圣书。
好共溪山结晚缘，竹枝深夜响渔椽。风清月朗沧溟外，鱼跃鸢飞枕几边。
五旬药裹长经眼，几日荷花复赏心。梦里亦知行乐处，老来尤更惜光阴。
稷契许身终一舸，阴何为学岂初心。唯将毅魄还关塞，院外青山是子襟。
青天万仞削芙蓉，忆踏匡庐第一峰。哀壑暮云埋虎豹，大江春浪变鱼龙。
急雨初收山吐云，清溪曲曲抱烟村。抛书午枕无人唤，归梦真疑雀噪门。
将身荷负嫌躯小，引臂镌镕要骨粗。尽力吟哦吟不尽，此时寒雨满淮湖。
群峰乱石踏青霜，骀宕秦淮水一方。南国烟花容我辈，东篱风雨过重阳。
风灯露水两茫然，莫为欢华少壮年。无病更须求药物，爱闲犹要觅缗钱。
金玉斯文刍狗轻，可伤地坼与天倾。正当泥醉高人处，敢诩鸥閒避世名。
轧轧孤舟两橹鸣，悠悠山阔白沙平。回瞻苍峡来时路，只得银潢半日行。
忍心舍却英雄婿，飞去蟾宫伴兔儿。莫怨姮娥情味寡，尘情到底太浇离。
小亭帘幕垂阴阴，梅香入枕春生屏。西窗月落被冷，鸟声残梦东风醒。
翠袖珠翘吐异香，不随群卉竞春阳。名园台榭今馀几，得似山亭晚更芳。
舆图悚视天设险，舟楫竞与江东之。保年宇宙此盘据，远揽泰华宜肩随。
晓风零落滴瑶华，游女争搴似若耶。若问什公应有解，淤泥元自出莲花。
小儿行年六十四，壮志翩翩若奔骥。昨辞亲舍叩帝阍，今拜儒官过乡里。
毗陵公子醉昏昏，白面迎风散酒痕。几度小红楼畔月，有人吟倚掩重门。
过境全疑道若穷，萦纡百转曲回通。人行山顶半天上，舟绕溪流乱石中。
离骚子史遍搜揽，志欲出仕苏苍生。前春郡邑忽交辟，辞亲千里趋神京。
奇哉洪纤尽涵络，我思造物诚何为。惟天生物爱如子，阴阳煦妪劳携持。
伏腊年来尽可支，鸡栖豚栅拥茅茨。病魔却苦无虚日，酒量那能及往时。
图南渐负鹏抟翼，望北难期雁至书。堪忍茕然欹寤宿，檐牙听雨五更初。
万岁楼边谁唱月，千秋桥上自吹箫。青山不与兴亡事，只共垂杨伴海潮。
新绿园林晓气凉，晨炊蚤出看移秧。百花飘尽桑麻小，来路风来阿魏香。
万里西游为觅诗，锦城更付一官痴。脱巾漉酒从人笑，拄笏看山颇自奇。
秋风是日来阊阖，利器乘时思击断。肯论口腹车鱼间，未露文章斗牛畔。
弱水蓬莱万里还，虞椒倾盖识朱颜。书传玉板兰亭外，人在林逋魏野间。
烟霞尽入新诗卷，郭邑闲开古画图。正是江村春酒熟，更闻春鸟劝提壶。
古琴不入时人耳，断弦挂壁尘埃久。桐尾半作爨下焦，高山流水今安有。
迹熟荀家见弟兄，九霄同与指前程。吹嘘渐觉馨香出，梦寐长疑羽翼生。
摇毫倾刻便成章，弱冠名标桂籍香。仓氏官閒聊自喜，荆州望重岂能方。
虚牖北开堪避暑，矮墙西向不遮山。多情紫燕偏寻主，常傍湘帘挟子还。
孤城古寺湿烟凝，阔浪危舟客梦凭。载得几多诗意去，一江风雨渡嘉陵。
新作句成相借问，闲求义尽共寻思。经今三十馀年事，却说还同昨日时。
士女如云服珥鲜，暂陪猎较亦欣然。清于坡老游杭市，俭似乖崖在剑川。
青春衣绣共称宜，白首垂丝恨不遗。江上几回今夜月，镜中无复少年时。
蹒跚董道斗星稀，桑海轮番啜恨归。轩翥心狂强逐日，支机骨老忝撑衣。
刘公到处留遗迹，奇绝惟兹独擅名。禅石无尘床稳卧，神丹有验井还清。
何须百鍊取晶荧，大化非由巧力成。所性本来无阙蚀，认形却恐未分明。
衣裳再数东方会，舟楫今悬圣主情。闻道鲸鲵殊未僇，可能身将伏波兵。
墨氏似仁杨似义，佛如美色与淫声。刀圭乌喙甜如蜜，何况专攻欲尽精。
一渠东注芳华苑，苑锁池塘百岁空。水殿半倾蟾口涩，为谁流下蓼花中。
郡斋西北有邢台，落日登临醉眼开。春树万家漳水上，白云千载太行来。
云际潺湲入下田，田塍级级逗平泉。羊肠荦确褰裳过，蜗壳跧藏插槿边。
兰台极念济此邦，绣斧多方简豪俊。真材适见王吏部，揽辔登车气逾振。
萧飒自怜双鬓发，应酬不暇许山川。腐儒易动还多事，三老齁齁倚柁眠。
花台欲暮春辞去，落花起作回风舞。榆荚相催不知数，沈郎青钱夹城路。
壶觞自酌教微醉，松菊犹存及未荒。护果灌园常不暇，谁知閒里更多忙。
绿阴林下笑声好，萧鼓赛社祈丰年。金穰屡丰岂不好，米贱更苦人无钱。
天风萧萧吹缟素，贝甲合阵穷天围。磨砮插羽注万矢，强弩竞发相联飞。
五月南征亟出师，黄尘眯目汗流衣。衰翁偃仰犹嫌暑，惭愧军中几日归。
颍滨七十无住著，我室初成四十七。前贤蚤达尚如斯，我已多公五千日。
掩映柴门曲径通，晚宜凉月晓宜风。愁生绿绮三弹后，春在青帘一望中。
两鬓当春却似秋，僻居夸近野僧楼。落花明月皆临水，明月不流花自流。
随地流泉万斛多，棘围春暖墨生波。会须力挽江河势，莫负飞龙第一科。
南北高峰醒醉眸，市喧都寂似岩幽。君言去岁西湖雨，城外荷声到此楼。
阳朔山水甲桂林，惮远杖屐惜未曾。眼前山水亦清绝，税驾恍作漓江行。
土产甚夥并产马，舶来中国通商旅。徐福庙前秦月寒，犹怨旧时嬴政苦。
天意再三珍野艳，花中最后吐奇香。狂风莫埽残英尽，留与佳人贮绛囊。
一对聪明小凤凰，凭他猜作野鸳鸯。行间字里心心印，眼角眉梢面面防。
山不知人从太古，白云飞来天作主。旌旗明灭汉阳津，几阅东西互夷虏。
试尽风波万里身，到官山水却宜人。君知晏子恩仍厚，还与从来旧卜邻。
入樵万里海棠林，花作云霞树作阴。莫笑道人行此路，却怀程邵看花心。
身扶紫极星辰正，手拆黄封雨露甘。见说年来淮尾涨，汉庭可要百曹参。
丈人夙昔曾见梦，何如友谊今逾重。笏袍亦类米家虔，表异真过灵璧贡。
素狎沙鸥水国盟，一生踪迹任飘零。漫夸霜雪精神别，难洗虾鱼气习腥。
霜落桑乾水未枯，晓空云尽月轮孤。一林灯影稀还见，十里川光澹欲无。
常恐朝阴至夕曛，好风吹去信多勤。得逢白日忽开眼，可惜青天尚有云。
不尽江山一眼空，人间暮色正朦朦。怪来天下小如许，已入青云万丈中。
河梁风月故时秋，不见先生曳杖游。万叠远青愁封起，一川涨绿泪争流。
拨尽短琴中夜冷，梦回长笛半空声。追思杯酒閒谈处，风雨潇潇自晦冥。
鲟黄不减鲸与鳣，逆风鼓鬣喷腥涎。渔人不顾浪如山，谈笑坐致扁舟前。
昔人自重身难进，薄俗多端路久开。何异鱣鲂争尺水，巨鱼先已化风雷。
大材小用古所叹，管仲萧何实流亚。天山挂旆或少须，先挽银河洗嵩华。
民贫盗起已有兆，内敉外宁犹贡谀。纷纷谄子谅无责，挺挺诸贤何不图。
一叶秋惊万木秋，漫天摇落倩谁收。或供童子烧山芋，偶许骚人纪世忧。
黄纸帖名书案密，棠梨雕字赋题新。高才顷刻闻天下，谁是墙东冠榜人。
桃李花开日载阳，流沙河浅水如汤。无端昨夜西风急，尽捲波涛上小岗。
唐人小印网蛛丝，汉篆阴文古且奇。赖有钱生能识此，免将古谱较参差。
趁晴亦欲强追陪，争奈浓阴墨样堆。燕子才衔春色至，鹁鸪又唤雨声来。
青门竞羡新疏傅，紫阁仍传旧统均。多少人伦思玉尺，东山宁久卧璘珣。
一土凭空隔死生，前缘后会不堪寻。断无人到新槐雨，犹有花开旧墨痕。
莲花上品生真界，兜率天中离世途。彼此业缘多障碍，不知还得见儿无。
杯深喜近围炉火，香冷谁寻小树花。语到蓬仙烦寄我，固应黄竹属诗家。
句裹曾参玉版禅，胸中会著禹筜谷。主人不间不须嗔，昨夜西风乡林屋。
兵锋险道窥南户，戍火严城驻北军。容易时清君坐啸，当年滇蜀此平分。
底用荒村访野坟，青编相对俨如存。当年但识清谈乐，今日方知节概尊。
女娲补天不补月，千古团圞事多缺。神禹疏河不疏山，五岳隐轸胸怀间。
白浪有缘陪贾客，江潮无伴醉槟榔。吾乡恶热连年更，带得蒲葵上海航。
回头一别两经秋，喜奉安舆返故丘。自谓此时须见过，谁知官事不容留。
此路如何名白杨，白杨林木苦非良。闻知宰树常多种，想见坟茔在两傍。
昼晴初解白杨哀，忽地萧骚暮响催。不是陇头春不到，西江风送薤歌来。
潮水萦回御水通，垂杨照影绿茸茸。天生此地非疏凿，未必钱塘似此中。
日射纱窗风撼扉，香罗拭手春事违。回廊四合掩寂寞，碧鹦鹉对红蔷薇。
四山雨气全成水，一桁楼阴倒入池。野鹤间鸥都睡了，此时清兴有谁知。
壮游回首海茫茫，默数方惊岁月长。旧事莫论齐柏寝，残躯方似鲁灵光。
青涩蒲桃熟转甘，酿成味烈一杯衔。良材既斲湘灵瑟，白琯何能再削劖。
崔侯朝从西邑归，面有矜色口且咨。云得高士阵其姓，非向可见所庶几。
濯罢鲛绡镜槛凉，云烟半榻掖门旁。祇今旷劫重生后，丝竹千秋尚绕梁。
疏木盘鸦晚照明，霜风吹鬓客心惊。不知残岁乱中过，可有道人江上行。
历尽风波老境侵，一麾重寄蜀山阴。时清不复崇诗禁，更向淮西续旧吟。
上将亲平西突厥，前军近逐左贤王。边城无事烽尘静，坐听鸣笳送夕阳。
年晚那能与世期，水云深处分相宜。茭蒲绕屋供晨爨，菱藕堆盘代午炊。
蓦劄相逢露一机，惊翻岩瀑苍龙挂。虽然斫额望乡关，前头大有路在。
茫茫大化古还今，独向盈虚酌浅深。醉后语言休著耳，梦中富贵莫惊心。
畸人避地真长往，醉语刳心总罪言。昔共履霜寒至骨，十年幽愤托诗魂。
醖馀霞醑香应在，染杀绡裙色未鲜。一种芳心耐风雨，敢辞重叠奏君筵。
虏退边方得暂宁，枣儿红近莫休兵。汉家错信和亲议，不见胡雏与父争。
操臼已忘新妇态，当锋谁解小郎围。愿渠早悟浮萍命，莫作狂花历乱飞。
自古圣明非独治，至今材武系相遭。文章且共安微命，廊庙由来录旧劳。
恨无羽翼一飞到，羡子长往不欲还。安得摆手掉世故，相与傲兀于其间。
当时名妓镇东吴，不好黄金只好书。借问钱塘苏小小，风流还似大苏无。
空山落日又逢僧，雨杂尘灰满帽纹。但忆来时门不掩，麝香偷卧石床云。
幽严静坐来驯虎，古润经行自狎鸥。不时忘机能绝念，大都投老得心休。
斗酒百篇家有风，故应名堕胜流中。从教客论嘲元白，懒向东华恋软红。
暂随风驭到人间，衣染天香响佩环。贝阙珠宫留不住，却携炉鼎隐庐山。
难遣伊人一回溯，固知吾道在沧州。此间谁识凄凄意，写入青缃只是愁。
胭脂楼与瑞云红，叠萼重跗剪刻工。元利滋为人伪夺，不如倾倒付东风。
无心一顾竟相知，几劫尘缘共此时。暗祷清风犁皓月，阴霾起处种莲池。
镜中颜床惊非昔，笔底工夫苦不新。辜负桐江好山水，花开叶落十秋春。
直言不惮方威灵，本朝未尝言罪人。但图奏上天子喜，莫管近前丞相嗔。
与君聚散若云雨，共惜此日相提携。千摇万兀到樊口，一箭放溜先凫鷖。
尊俎风流陈日月，山林人物古衣冠。桂花满袖王孙远，空倚天风十二阑。
与子仁登天柱冈，过胡家塘蒪塘归东园四首嫩晴无日也无风。政是春光酒样醲，行到中峰元来觉。
皇家四叶恢圣功，天临日烛清华戎。汉条静治洽柔教，老心稽古开神聪。
暗算乡程隔数州，欲归无计泪空流。已违骨肉来时约，更束琴书何处游。
物理未惊翁丧马，世情应笑子知津。似闻绝塞风沙苦，只约觥船莫负春。
莫断云轩遥玉女，谁游台洞误仙郎。别君遗枕君须记，几度阳台认楚襄。
天涯烈士空垂涕，地下强魂必噬脐。掩鼻计成终不觉，冯驩无路斅鸣鸡。
棠潜俄正鲁封圻，施伯安翔稛载归。屍授夷吾宁复此，君臣应愧始谋非。
忆从北阙千官会，驭得东皇万国欢。谁道紫宸车马隔，由来江左旧长安。
翠华日月开虞狩，玉检云霞护汉封。曾是仙人期六博，夜来还借二茅龙。
县门遥接九华山，日日天开图画看。云气晓连铜篆湿，翠光晴锁砚池寒。
望极西山饶胜气，乐舒东户革荒年。何时归处坟庐下，不假苏秦负郭田。
春光遍采入诗囊，新句清于梅蕊霜。何事花开犹拥被，满楼药气比花香。
玉壶山下云居寺，六百年来选佛场。满地白云关不住，石泉流出落花香。
晴云不动意何閒，时日长令下土乾。我有胸中千叠浪，安能化雨向人间。
雪妃月姊宴群仙，珠阁银楼集玉鸾。老子来看收不彻，梅梢拾得水精盘。
梦中演说六波罗，觉时同别苦问他。今日最明重演说，更无一字有譊讹。
保庇孤根逄圣主，矜修晚节顺天机。空门自有清凉地，不向红尘议是非。
宴坐凌霄峰顶寺，时时音信得相闻。十年寥落长为客，四海交游少似君。
佳人芳树杂春蹊，花外烟濛月渐低。几度艳歌清欲转，流莺惊起不成栖。
仲尼已没世无师，新学专门各自私。死守不为它说胜，秘藏似恐外人窥。
连珠叠璧照窗间，得句须知出等閒。有似弟兄花萼集，更如大小淮南山。
团团如月不曾亏，家人亲置枕中时。朝朝将正头上帻，时时携镊鬓边丝。
烟雨蒙蒙不湿衣，春风欺客逞寒威。篮舆无著新愁处，小酌村醪款竹扉。
人间佶屈原多忤，世路崎岖有未更。底事横街车过尽，徘徊中曲若为情。
笔端老木千岁心，一见洗我尘土襟。坐久令人忘愠喜，古今碧涧落寒冰。
山寒藏雪生云湿，风送飞鸥过水迟。却笑偷閒得忙事，自寻邻叟问钩丝。
淡抹斜斜三两枝，色香相亚恰相知。沙寒水浅魂初醒，月落窗空影半欹。
亲戚满前非落寞，杯盘随分不萧疏。晬盘先揽文房宝，他日无优入异闾。
匹马弯弓出塞门，黄沙海雾自朝昏。风霜鍊就奇男子，为报君恩报父恩。
官舍比邻鸡犬通，那似寻常觅梨枣。阳春白雪漫赓酬，黄卷青灯共探讨。
风前无语立须臾，接得双双锦鲤鱼。一等是传真的信，有通书有不通书。
及晨挥竹牧黄犊，入夕挑灯读老庄。久住深山人不记，相寻唯有一蚊忙。
久别家山定省违，几回目断白云飞。于今拜命辞青锁，指日承颜戏綵衣。
目断积成一钵泪，魂销赢得十篇诗。相逢不及相思好，万境妍于未到时。
一番过雨来幽径，无数新禽有喜声。只欠翠纱红映肉，两年寒食负先生。
阊阖城西地如水，鸡鸣黄尘波浪起。穷年一马望扶桑，东得省门身辄止。
浅杯莫到十分酣，但爱齁齁夜梦甘。万里桑麻风雨好，一夫尸禄我何惭。
岂惮长途劳使传，尚寻清景扣禅扉。前山次第看梅发，剩带新年春色归。
晚兰香露泣愁红，睡起沈吟绕露丛。荡子不来花落去，教人怎不怨东风。
岁晏梁园密雪飞，出关犹忆弃繻时。属鞬正是從军乐，插羽那忧草檄迟。
嘘气成云鳄养雏，应声掉尾果堪呼。昌黎自爱闲文字，遣与蛇龙作并驱。
当时自谓才可重，岂料中年人不用。白头总得溪上田，手脚生疏不能种。
谢堂新句入清歌，雨箔风帘有燕过。未免芳辰叹心赏，始知犹患陆才多。
得酒固应聊复饮，有田何苦不亲锄。客来深巷闻鸡犬，便是渊明归后居。
低枕孤衾夜气存，披衣起坐默忘言。缾花力尽无风堕，炉火灰深到晓温。
傍林独酌花先醉，倚槛微吟鸟共谐。何客到门成好事，笔床茶鼎称幽怀。
送君归老出神州，缓辔东风控紫骝。客路云连吴苑树，夕阳人在浙江舟。
小红芳蕊吐才情，锦口噙香笑语轻。正值江南春色好，和风细雨到清明。
仰天一出摧奸锋，纶巾羽扇生清风。许君义气肝胆裂，兵枢尽在掌握中。
别都制度拟王畿，双阙迢峣望太微。万乘旗常难望幸，九天楼观自相辉。
路熟好山青入梦，冬开晚菊澹如人。三桑眼见浑閒事，闻笛休须怆旧邻。
绝妙好辞天下无，异代读碑传作图。长歌落日西风起，酒酣击缶声呜呜。
蹀马吹尘紫极昏，洗刀飞血九河浑。长城直拓三千里，表取阴山作北门。
广文怜我失清欢，每著琴书伴我闲。痛忆金声并玉振，酷思流水与高山。
巍巍林屋古灵踪，东隔鼋头只一重。旱洞晴云阴洞雨，渔家清笛道家钟。
吏部文章世所珍，终惭无补费精神。浮名肤外增余赘，薄宦戈头寄此身。
石鼓昼鸣云雨垂，金鸡夜斗龙蛇起。成公说法已千年，事载龟趺尚新美。
座中无限青云客，与我并坐情相亲。叹息鲁国一杯水，大鱼泼剌赤其尾。
共君相别三四年，岩岩瘦骨还依然。唯髭比旧多且黑，学术久已不可肩。
病余念此怀忧乐，醉里从其号圣贤。多少离情那写似，排空烟柳绿无边。
为臣惟命敢辞难，脱遇艰难亦自安。试看子卿持节处，雪花如席不知寒。
碧澜堂下白蘋洲，鸟影翩翩鱼阵游。想见太湖湖更好，西风吹浪一天秋。
官居鼎鼐只儒酸，雅淡襟期耐岁寒。拂袖乘箕天上去，斑斑青史后人看。
平生陋质写难真，画史挥毫妙入神。瘦似休文宁复健，寒如东野故应贫。
老大岂堪愁桂玉，秋风依旧长鲈蒪。宦途出处何须较，且与庐山作主人。
老我江湖倦送迎，故人此别若为情。绨袍气义千金重，故纸功名一缕轻。
桂宫飘粟御筵香，银漏初添恩正长。唱罢凉州天似水，百花仙队按霓裳。
气合每联朝食坐，事多长后午朝回。扬雄识字今谁及，疑义须烦一一裁。
堪怜宗悫乘风志，化作陶潜种菊心。遍地风烟喧鼓角，他时恨不入山深。
高山忽奏音逾古，美玉深藏价未酬。搜遍枯肠难论报，江淹聊欲拟阳休。
西风催我转胡床，坐落秋山午梦凉。蝉老树深音响别，满天风雨带斜阳。
贰卿园沼压关西，上相篇章绝景宜。旧日宫墙流水过，至今苑地画图知。
十里苍松对寺门，四围翠滴露纷纷。湖心水满通银汉，山顶鹅飞化白云。
牛毛有底事非左，蜗角孰何人不东。肯自戚施相从臾，片言可送半生穷。
戴首载趺上下位，布藏列府山河萦。肺为金官号钟磬，发声肇气从孩婴。
款军樵门日再晡，空弮犹自把戈鈇。身垂虎口方安坐，命若鸿毛竟败呼。
峥嵘头角隐何年，直露灵光在此间。天下苍生方引领，好施膏雨润人寰。
且共黄花嬉晋晚，懶携白发过燕垂。江南风景何堪说，却爱新来眼着篱。
瑶妃谪堕溪村寂，雪片飘残月径香。却笑汉宫争宠女，竞将娇额学新妆。
圣节祥烟蔼御炉，殿庭严肃响山呼。赭袍日照来天上，玉佩风清侍座隅。
海风吹浪去如飞，离母山高日出迟。此意此情谁会得，因书写与故人知。
萧何识信在逡巡，此事从来妙若神。不是将军难着眼，正应黄祖是凡人。
病拥琴书专一壑，老携檄笔赴孤城。暮云不见关山路，空有天涯故旧情。
中秋昨已等闲过，重九今还如梦来。霜鬓数茎羞堕帻，黄花三度笑空杯。
三岁都城寓远坊，今年一热古无双。夜来何处山村雨，凉到蒲桥桥北窗。
谁枉袁安雪里车，忽然台馈入吾庐。平生安识吴中味，搅碎衰翁满腹蔬。
清晨驱马出重闉，渐有狂花似小春。草市丰年声洩洩，官河霁色水粼粼。
双双含薦背晓霜，尽随鸳鹭立寒塘。晚来渔櫂惊飞去，书破遥天字一行。
水绕荒坟县路斜，耕人讶我久咨嗟。重来兼恐无寻处，落日风吹鼓子花。
泰宇日閒云寂寂，灵台夜静月娟娟。堂前揭扁昭彝训，举目常如对圣贤。
鼙鼓声声动地来，梨花无主尽情开。洗儿百万金钱去，买得胡儿作祸胎。
操环昔闻迎夏启，发匣先来瑞有虞。风色云光随隐见，赤云神化象江湖。
白日忆君聊远望，青林嗟我似逃虚。春风渺渺乌塘尾，漫得东来一纸书。
露洗松巅沈晓籁，霜明天际察秋毫。会须竹院求余地，岁晚安閒读楚骚。
路分蹊石夹烟丛，十里萧萧古树风。出寺马嘶秋色里，向陵鸦乱夕阳中。
卑枝已能分好月，况复地力能新培。托根反出社木后，正使匠石愁无材。
池上笙歌寂不闻，楼中愁杀碧虚云。玉壶凝尽重重泪，寄与风流旧使君。
章老三年病方死，吴翁一夕呼不醒。独有此身顽似铁，倚门常看暮山青。
秦国金陵王气全，一龙正道始东迁。兴亡竟不关人事，虚倚长淮五百年。
我生南北本殊津，邂逅相逢若聚苹。故纳破愁成一笑，应怜对影只三人。
满地红影蘸秋光，始觉芙蓉植在旁。赖有佳人频醉赏，和将红粉更施妆。
清宵长是理琴丝，弹到参横月落时。听曲何殊听情语，寄诗权当寄花枝。
萧寺曾过最上方，碧桐浓叶覆西廊。游人缥缈红衣乱，座客从容白日长。
三春霪雨怅难睛，响彻窗前九子铃。揽镜惊添双鬓白，怀人凄对一灯青。
陇上牛羊冲密霰，帐前徒御立酸风。归时莫问程多少，却到河湟杏萼红。
试把流年子细看，休将蠖屈比鹏抟。君家大有回天力，不为区区作好官。
卢橘谩劳誇夏熟，柘浆未许析朝酲。啖馀更检桐君录，快果知非浪得名。
欲为天下屠龙手，肯读人閒非圣书。聊借斯言相赠勉，乐颜之乐即颜徒。
孤梦初回揭短篷，桥边晓日已曈曨。太平气象君知否，尽在丰年笑语中。
谁分新年结念孤，寻常光景费追呼。岁时错把冬春计，风雨能销旦夕无。
城南三月花乱开，花间羯鼓声如雷。蝉衫麟带谁家子，笑骑白马穿花来。
世情似酒从容品，夜幕飘灯渐次明。闹市喧嚣犹未息，闲听叫卖两三声。
昨从湖上游荒园，园丁破褐同病猿。槿叶篱阴坐扪虱，饿鸡引雏来啄兰。
开阖雨晴天气巧，铺张桃李世情均。病夫已作庐山梦，尚拥篮舆吒后尘。
野水波明闲浴鹭，荒村日午静闻鸡。行人指点非熊庙，红树苍山乌鸣啼。
华堂不料着野客，菲屦底同章甫冠。鸥外翠光清醉眼，尊前爽气动危栏。
衣冠不改秦时俗，鸡黍相遗晋代风。正觉渔樵多厚道，不将白眼看途穷。
故人书札访林泉，郭索相随到酒边。未擘团脐先一笑，二螯能覆两觥船。
健鹏探爪风在下，渴蛟饮涧鳞之而。缒幽欲引阴蛰出，承欹力负苍崖危。
梧叶飘残客梦惊，拥衾危坐到天明。片心除是眉头识，万感都从念脚生。
百花堂前手自栽，兴来一杯复一杯。人生亦欲自适尔，富贵於我何为哉。
六月官河已断流，农家无水荫田畴。我来欲问姑求雨，要胜常年望有秋。
如斯岁发至六七，犹怨阔远难冥搜。家人共怪狐鬼惑，握粟出卜城南头。
汉主离宫最上头，昔年曾侍翠华游。青天半落银河水，白日高悬华岳秋。
岩石留云裛翠烟，古松知历几千年。净瓶一滴杨枝水，涌作岩前大士泉。
风波未暇怨浮萍，多谢朋来慰此情。君似张凭真理窟，我惭侯喜得诗声。
先生来纠高安狱，直道仁心作民福。吏知积德不忍欺，囚感吐诚争首服。
功不自成因砥柱，患宜预备有风潮。蔡公力量真刚者，遗爱胜于郑国侨。
凿成岩穴鬼工难，中有神仙自往还。不见桃花开落处，祇随流水到人间。
匝岸平波清照雁，压城危榭斗回鸦。自惭白首犹圭组，此地年年常物华。
别起青楼作几层，斜阳幔卷鹿卢绳。厌裁鱼子深红缬，泥觅蜻蜓浅碧绫。
我今御宇临天下，物泰熙熙忻朝野。村夫击壤荷丰年，侯门朱紫皆风雅。
故园别去踰三纪，男子生来志四方。千里劳君双足趼，百穷笑我两眉长。
扬州千叶旧生涯，诗到坡仙正复葩。喜见故家翻瑞药，送将新句续名花。
瀛洲盛事分明在，谁料桑田变沧海。蓬根流落客怀悲，梓里凄凉风俗改。
汝郎川阔草油油，秃尾河淤一漫流。行上沙冈人不见，黍田平碧澹生秋。
严陵物色动新年，解缆春回七里船。绣岭更宜残雪映，钓台高并客星悬。
清到复翁方是清，不求名处莫逃名。南湖一片平铺水，中有拍天波浪声。
世路茫茫阻且艰，乡梦悠悠不肯删。梅园妙音咏关关，驼庵正法得班班。
臂上垂囊灾可代，江边锡宴食多辛。典衣本欲作重九，冒雪难寻石冻春。
尘土奔忙举世人，无过白白鬓毛新。一般要撰眼前乐，泉石由来光较真。
塔外天光低极浦，檐前蕉影蔽斜晖。开轩欲借蒲团坐，四大皆空说恐非。
夜搒孤舟掠岸行，村墟频过不知名。绕枝倦鹊寒无影，脱网奔鱼远有声。
形骸欹仄面皮黄，破屋三间号柳塘。自大暑来真畏暑，到微凉处便知凉。
画阁香销暮雨晴，珠帘半捲远山明。蒲萄初醒罗衣薄，枕上鹍弦拨不成。
南旋始觉春晖杳，夜泣惟馀老父知。读罢凯风增惋痛，此生应废棘心诗。
坛场岁为民祈福，蒿艾时因鬼乞灵。他日重来寻石髓，绛云深坐读黄庭。
每登公宴思来日，渐听乡音认本身。何幸致诗相慰贺，东归花发杏桃春。
竹长新阴深似洞，梅添怪相老于人。亦知曾见高人了，近作文章气力匀。
醉里馀香梦里云，又随风雨去纷纷。人间春色都多少，莫扫残英枉断魂。
寝唐馈宋各有取，挹杜拍韩定谁主。忽移天地入秋声，欲罢工商行徵羽。
当初不肯住长安，现相须归泗水间。今日又还思展化，东来海上镇狼山。
江楼百尺倚高寒，上尽危梯宇宙宽。秋近渐看河落角，天回更觉斗阑干。
转山楼阁路相通，屡得分经丈室中。六入循元无重浊，三缘故断出樊笼。
野景留人狂欲住，春光啼鸟劝思归。萋萋芳草重回首，十里松门照落晖。
荣似二疏辞汉阙，高如四皓返商山。莫疑下客多尘思，今日叨陪紫气间。
明窗为君研破砚，落笔转头风雨速。龙山深处如定居，就彼结邻容我卜。
春城回首树重重，立马平原夕照中。五凤灰残金翠灭，六龙游去市朝空。
送别春湖动客心，荇花无浪飐寒金。晴山望极连江郡，沙鸟风樯度远林。
溪边丈人青似玉，倚树悠然吟不足。我役黄尘奔竞途，劳生颇欠看山福。
前溪独立后溪行，鹭识朱衣自不惊。借问人间愁寂意，伯牙弦绝已无声。
江波自映蒲轮返，原草还沾絮酒香。事异凿抔终远去，鸿冥天阔道之常。
破笠不眠云在溪，两肩诗竦竹篷低。波喧厉气风来北，山吐微光月出西。
屋架数椽临水石，门通一径挂藤萝。自缘此处宜投老，饶得溪云早晚过。
是身政欠虎头画，望山气如还枥马。翛然君子六千人，不受湘灵清泪洒。
春随夜雨但三叹，韵入香醪尚一中。长有花开消息在，不应鸣鼓便相攻。
邻叟一樽迎谷口，蛮童三髻拜溪傍。中原俯仰成今古，物外自闲人自忙。
今年重午住京华，一寸心情万里家。楚些祇添当日恨，戎葵不似故园花。
灯前飞入玉阶虫，未卧常闻半夜钟。看著中元斋日到，自盘金线绣真容。
关塞金汤今奠枕，江淮草木旧知名。家声凛凛汉人杰，看取筹帷功业成。
东晋衣冠名士贼，西园水竹老人村。系铃虎项随宜解，仁兽驺虞有道存。
相逢苦雨泥双屐，可及晴湖泛一杯。忽又趁潮上桐濑，山中春笋正堪煨。
垂杨带雨烟沈沈，绮窗翠幕清昼阴。琵琶拨尽谁知音，一声望帝春事深。
岩前县溜珠帘倾，安得吹来添玉觥。诗成酒尽肠亦断，休唤佳人唱渭城。
人间第一歙州山，绝妙鱼亭古道间。描取此奇入诗句，西游端的不虚还。
劳生扰扰疾如风，急杀三彭及五虫。不使狐狸侵药灶，须教龙虎守真空。
长乐沙坑郑了然，不依本分要参禅。自言已到无参处，歌罗管尔米疆年。
树精犹识吕翁仙，舆尉安知绛老贤。黄吻小儿吾语汝，古来天子礼高年。
道人庵外万竿竹，何似小池千叶莲。月白风清谁共此，心闲境寂两翛然。
晓岚渐透绛纱幔，麝气还凝紫袷囊。纵使深情成永忆，不辞和泪对流光。
欲向人间种桃实，先从海底觅蓬莱。蓬莱可求不可上，孤舟缥缈知何往。
瘦权平昔事风骚，痛矣吟魂不可招。庙里香炉从此去，杖头明月更谁挑。
循岩鹿印春泥迹，倚树猿交月夜声。我亦相过曾借宿，蹋云亲送扫云迎。
朅来诗思何低迷，欲向邻家稍乞醯。世间甲子须臾事，逢著仙人莫看棋。
元子扫空桓氏业，窟郎荡尽李家风。前人留得儿孙立，何患鸾枝不长桐。
不死终能见太平，绿杨犹作旧时青。饥鹰废垒空陈迹，风雨河山共此亭。
功名本自於人薄，家国相关此念深。共指岷峨祝公行，鬓华未听晓霜侵。
羽毛摧落向人愁，当食哀鸣似有求。万里衡阳冬欲暖，失身元为稻粱谋。
晚雨半帘寒乍到，西风满径菊初黄。那堪弟妹都遥隔，欲插茱萸泪两行。
诗通物理行堪掇，道合天机坐可窥。应是正人持造化，尽驱幽细入垆锤。
闻道西河久服从，陶成国治蔼文风。政缘馀泽沾洙泗，比似群侯故不同。
远走犀兵至蓬巷，青蒻出箧封题加。纹柘冰瓷作精具，灵味一啜驱昏邪。
投灯飞烛未为愚，接迹纷纷是可诛。缘木得鱼还有样，便教焚却孔明庐。
灯正明时酒未阑，忍从劫后觅馀欢。樽前忽忆关河破，血样朱唇不忍看。
知君偃蹇故金鱼，除目何当问草庐。不必齐讴称独行，于今越绝有新书。
雁边兵气惊春早，灯畔儿时觉梦遥。漫向西窗数寒漏，严城花冷夜寥寥。
太乙光分照玉毫，蓬莱应得占金鳌。六朝藻丽原无匹，八代声华此独高。
蚓窍初鸣竹径荫，茶炉声细石泉深。谁知千顷沧浪濯，未了卢仝七碗心。
今年俸米不曾收，五字田中自有秋。二十斛珠光灿烂，且无日籴太仓愁。
风雨阴晴续日连，又逢蒲柳动江天。人生飘泊原如梦，身世浮沈浑野烟。
矫首初来北斗峰，直穿山腹作玲珑。石间蜕骨痕犹在，渊底藏死不更通。
白石山中自有天，竹花藤叶隔溪烟。朝来洞口围棋了，赌得青龙直几钱。
敛翼冲霄会有期，鸰原一诵一兴思。吴云楚月路千里，并入彭城风雨时。
少年文藻动师门，老学潭潭道益尊。近与孤桐相议论，远从量守见渊源。
德性忠纯吏不欺，闺门孝友民所慕。麦陇童儿怜雉乳，冰天穷子兼襦袴。
碧天如水明霞光，雁字横风一一斜。袖手行吟不知晚，满川霜月浸芦花。
春云薄薄日辉辉，宫树烟深隔水飞。应为能歌系仙籍，麻姑乞与女真衣。
竹外孤村坐见梅，直疑冰玉作根荄。青鞋自笑无羁束，不记登临日几回。
清明节近蕊将放，涧壑照耀皆丹霞。晓风夜雨恣吹洒，默无语言尤可嘉。
暗滩水落涨虚沙，滩去秦吴万里赊。马上折残江北柳，舟中开尽岭南花。
昔年尝臂海东鹘，醉客高飞铁马群。今日见君题壁处，自怜曾是旧将军。
今朝初度最可怜，五子三孙在眼前。老妻俗作无而饼，问讯鸡娘渠未肯。
老将日月来双鬓，生委乾坤寄一毛。更展韦编探万绝，懒从人世问滔滔。
潮水忽生添野水，春城何忍作空城。黄莺久住浑相识，故作林间求友声。
佽飞射士逐凫藻，羽林骁骑鞭龙媒。投空撇波一以去，嗟呀万辈河之隈。
巨石尽含金玉气，乱峰闲锁栋梁烟。秦争汉夺空劳力，却是巢由得稳眠。
泰华山人上赤墀，上嗟安在见何迟。老於尚父投竿日，少似辕生对策时。
闻君早号张童子，顾我初非韩退之。可惜浪抛洙泗业，只看风鉴学希夷。
故山万里知何许，我欲因君亦归去。清江彷佛钓鱼船，修竹平生读书处。
坐觉古色盈座隅，深夜秉烛耽吟讽。连年摘髭取科第，射策彤庭语惊众。
量沙月转千帆夜，飞粟霜凌万庾秋。为问南征诸大将，何人不让汉萧侯。
未得霜晴未是晴，霜晴无复点云生。鹭鹚不遣鱼惊散，移脚惟愁水作声。
暖日催花落夕曛，轻雷一夜变重云。安舆少滞无多怪，涩雨怪风自古闻。
此身初不敢图安，老去偏忧行路难。欲调舟车难用法，偕行仆从只宜宽。
鸦归返照啼高冢，马饮寒流顾断冰。行役驱驰飞锡远，题书心愧雁门僧。
桃源二月春风起，是处农华有桃李。调笑闻声不见人，游人只在华山裹。
有客传诵巫山高，长安那复纸价低。襄王胡为爱文赋，宋玉大以供戏嬉。
弱羽殷勤亢谷风，息肩迟暮委墙东。销魂万里生前果，化血三年死后功。
灵根巉削拄平岫，远脉迤逦收危冈。云澜荡漾散金碧，树枝高下骈丹黄。
烧尾功名恨未成，江湖閒散一书生。郎君早被虚名误，只钓河鱼莫钓名。
小瓮鹅黄拨不开，晚风吹蚁转荷杯。灯前细酌情何限，病后朱颜老却回。
去岁欢游何处去，曲江西岸杏园东。花下忘归因美景，尊前劝酒是春风。
谁作机关巧且便，十寻绕指汲清泉。往来济物非无用，俯仰由人亦可怜。
早登鸡省先诸彦，合入鳌坡试五题。雅道寂寥今复振，士风一变始於齐。
道帝方讶扑人香，金蓓花开满担装。尚有松钗佳枝杪，买归偏称插山堂。
岁当甲子天时泰，春满乾坤圣化行。喜得同寅俱俊杰，硕持纲纪赞升平。
便合与君联骑出，更谁如我两人闲。相逢莫作伤时状，且趁春光竞往还。
碧水澄潭映远空，紫云香驾御微风。汉家城阙疑天上，秦地山川似镜中。
朝离黄塘憩乌石，莫宿青江过白溪。岭上回头观赤水，山川五色望中迷。
城南园馆小桥东，柳树青青花树红。此日杯盘追胜事，一时冠盖集群公。
荒城熠耀相明灭，野水芙蓉乱白红。知欲访僧同寂寂，应怜病懒畏爞爞。
颇闻时论怜衰朽，空愧君恩负宠光。肯许辋川期后约，弹冠知不借王阳。
五十馀年似梦中，今朝四大各西东。了明性海无生法，更有何言说苦空。
清风明月共三友，山猿野鹤来二豪。一江春水澄葡萄，芦花万顷眠渔舠。
悬崖怪石水潺潺，宜有神龙隐此间。穷胜不妨归险洞，寻春那止看群山。
月影朦胧一梦中，诗情酒兴益争浓。方思翰墨流千载，已觉关山阻万重。
先世精忠百世尊，重扶日月正乾坤。岁寒最见乔松节，凛凛清规在子孙。
早知世道等浮烟，不恨南枝春色偏。自分若愚甘在谷，岂因抱一学谈仙。
五湖不是学玄真，且喜素衣不上尘。家移碧缬绫中任，身是屏风画里人。
暮逐闲云入竹房，梅花夹道澹生香。笑看孤塔离奇甚，瓦上松枝挂夕阳。
我疑太阴照天地，山河倒影摇丹桂。又疑明河泻九天，斗牛腾光通剑气。
檐前甘菊移时晚，青蕊重阳不堪摘。明日萧条醉尽醒，残花烂熳开何益。
柳缆无因维野马，蛙吹何当享爰居。同心唯有青天月，到处相逢影一如。
荣城暮雨起无时，湿尽秋衣了不知。灯影两三寒夜里，长街寂寂客归迟。
龙蟠水底安于命，龙奋云间便自神。或跃或潜须早决，何须来往涧南滨。
故人千里寄书来，长恨天涯唤不回。行路难行涩如棘，归装莫待北风催。
云横晋国尘应暗，路转吴江信不通。今日便成卢子谅，满襟珠泪堕霜风。
营巢燕子故飞飞，日暮东风瘦蝶衣。芳草极天看不得，更谁青冢吊明妃。
携来客里一尊酒，洗尽湖边十里尘。富贵功名丈夫事，别离无用泪沾巾。
沩汭道人身御风，弃家求静慕仙踪。仙都有石立天半，特立要当如此峰。
万里风高归白雁，三秋虫语入青灯。萧斋寂处无人见，淡淡银河转玉绳。
一径沿崖踏苍壁，半坞寒云抱泉石。山翁酒熟不出门，残花满地无人迹。
规模焉敢比才士，度量自知非饮流。少日何由能强此，况今年老雪堆头。
清谈犹得当时事，遗爱应从此日闻。我忆荆溪山最乐，看君摩翮上青云。
禁苑秋来爽气多，昆明风动起沧波。中流箫鼓诚堪赏，讵假横汾发棹歌。
布衫裁就短平腰，两两三三步小桥。粗态撩人在何处，山花鬓畔露村娇。
年来好事推刘四，酒兴花情老独浓。最喜能移山茉莉，所嗟犹欠木芙蓉。
五云捧出缕金黄，欲遣陈州胜洛阳。自辟花中新世界，可怜人枉说妖祥。
忆昔从戎向北陲，重来持节鬓成丝。夜悬炎海烽烟梦，时听严关杕杜诗。
昨夜茫中觉被寒，疏疏嫩雨湿千山。窗前旧叶低新叶，报道今年胜去年。
从来烈士志济时，一割铅刀贵为用。不然脱屣去人閒，肯伏光范称乡贡。
零露瀼瀼带晓浓，绕阶晴霁转光风。云仍对此琴三弄，还与宣尼古调同。
三提相印代天工，邓国归来耀本封。此日神仙丁令鹤，几年霖雨武侯龙。
向来诸将各云屯，一折渠魁世自分。但见鹰扬称尚父，不闻跋扈有将军。
云归深洞天形瘦，风落前村笛弄哀。拟结青楼遍题咏，思王何吝斗量才。
满地春风人似柳，一塘芳草客如萍。独怜泼墨供持赠，竹叶梅花总性灵。
日出辉辉收霰雪，仿佛拜命若可亲。湫神传云是杨班，填墓突兀自姚秦。
白头何计是生涯，日日樽前卧落花。绿满池塘无一梦，夜来风雨过谁家。
楼外栖禽夜不惊，楼中月上霁多情。庭花欲放先春色，几瑟虚含太古声。
海水奔腾朔风急，巨鳌震动坤轴折。茫茫水与云相连，中有仙人渺独立。
清香往往生遥吹，狂蔓看看及四邻。遇有客来堪玩处，一端晴绮照烟新。
我昔南徐讲席分，知君肥遯白云村。草深能使芝兰没，木落方推竹柏尊。
山重水复野萦回，云翳风昏昼不开。路出荒祠须一哭，迷魂自好莫归来。
里闬俊游心久降，越台成政俗敦庞。香炉山下重为县，阊阖风高还渡江。
绕郭青山分远近，薜萝门巷绝尘氛。庭空晴日移花影，沙暖轻鸥护水纹。
君恩追忆不胜哀，老泪干枯病骨摧。陵下一来肠一断，余生知复几回来。
兰苕深处好相依，时向沙塘自在飞。莫畏黄金收翠羽，吴王宫里美人稀。
凿地兼寻始及泉，荷塘深似九重渊。移来湘浦凌波种，花发真成玉井莲。
虽是尘躯负重羁，冠缨贵胄固离奇。明知穷贱能忘役，亦罕屈尊人偶之。
联翩方召升朝右，北门独对西平手。因治楼船凿汉池，别营台沼追文囿。
绛蜡无光依鬼火，宝刀失计漏天魔。参差记得前春梦，绣壁红丝系女萝。
青镜流年素鬓催，碧山何日是归来。情知暮景骎骎到，忍见秋花粲粲开。
寄语西村老布袍，旧时笥箧等閒抛。新诗一字浑忘却，壁上留题为我抄。
两年潇洒竹窗开，啸傲惟君共一隈。谁遣山人骑鹤去，翻教云雁寄诗来。
匹马未能随李广，一丘端欲效元规。客谈休讶无心对，贪看蜘蛛结网丝。
晓起采薪临北陉，枝头有鸟叫泠泠。挥刀犹恐妙音失，手到空中忽又停。
杜鹃花时夭艳然，所恨帝城人不识。丁宁莫遣春风吹，留与佳人比颜色。
云间列岫映朱楼，江水东来打石头。不是行人惜光景，人心旧有帝王州。
云如仙客踪无定，风作山宾语自长。师古不成书谩读，乐天深结退居房。
君才陆海与潘江，句里芒寒万丈长。雪碗冰瓯翻笔墨，锦机绣假出肝肠。
停骖假馆雪初晴，学古堂中气象新。多谢故人无弃我，一炉软火煖如春。
谁其图象石虚道，谁其建堂赵伯墟。至今我欲瓣香爇，低徊往复更踟躇。
小桥瘦马行春色，远浦青山带雨痕。楼观玲珑云缥缈，须知画里别乾坤。
揽镜易生迟暮感，著书难为稻粱谋。惟思知己频相见，秀句同吟可解愁。
一生牢落足烦冤，赢得诗馀世所尊。情韵居然超柳七，若论风格异苏门。
纷然回顾作流人，我侯正色聊一嗔。坐使仓黄万老弱，复歌太平养性真。
远寻幽侣对清闲，落笔烟霞写壮观。不杂红尘随处适，独将青眼个中看。
閒观刘项临棋局，笑挹羲农入酒杯。欲乞长年伏青鸟，三危天远肯重来。
再入天台云浦开，金丹一粒脱凡胎。逼人岚气浮眉宇，闻自神仙洞里来。
英佐一一分化条，文经武纬亦难讨。远远牋函飞乳峰，选开士兮恢吾宗。
度壑采芝随鹿迹，登厓望日蹑云踪。已知尘世惟堪笑，不是神人定少逢。
閒园草划欠楼台，一纪干戈梦里回。尽失牡丹三百本，新移初见一枚开。
一马能来破远愁，送归还是上扁舟。鴒原眷眷急难义，菟裘切切将老求。
自怜无地寄病身，四海知己非无人。老穷只是诗自悟，春色撩人又成句。
湖边莫怪旧祠荒，士女何曾炷瓣香。赖是人心犹未泯，深衣迎奉入书堂。
度月阴霾增病苦，重阳开霁见秋新。菌生康乐登山屐，尘败渊明漉酒巾。
才喜春风昨夜归，凌晨又见雪飘衣。缀林似惜梅花落，扑地争先柳絮飞。
露叶烟稍拂草亭，雪中颠倒翠虬形。且留完处裁吹律，莫听傍人议杀青。
茫茫举目异江河，流落衣冠感慨多。邻笛空怀嵇叔夜，回文谁寄窦连波。
邑志台阳阙续编，多君采访纪遗笺。文章道德千秋在，节孝忠贞一日传。
世业相承不裹头，一家全在水中浮。有鱼便可供沈醉，休问清流与浊流。
挂岩屋似六和塔，入路门如九里松。遥想空庭明月夜，浮屠桂树影重重。
诗人骑马接官回，解后居庸怀抱开。冷地不禁风聒聒，炎天长见雪堆堆。
绿蚁泛杯春可吸，红英近烛夜宜看。梁尘莫逐歌声转，只恐纷纷扑醉冠。
稻花经雨已脱白，枫叶未霜先借绯。入紵蚊牙千计巧，挂檐蛛腹十分肥。
天纵神驹方骋足，星摇宝剑遽韬芒。欲征世业君堪慰，三署犹虚鹓鹭行。
葭菼苍苍水国秋，高楼明月古杨州。二十四桥云雾里，看君骑鹤上天游。
冰壶涸冱春欲透，野田冻雀休啁嗟。舆粻载糗笑多事，短檠吐焰如彤霞。
手栽桃李已成花，久客归心急莫鸦。别后新诗圆似弹，依前瘦马钝如蛙。
西方一路好修行，上无条岭下无坑。去时不用著鞋袜，脚踏莲花步步行。
谁从西域移佳蔬，遍植中原葵苋俱。清霜严雪冻不死，寒气愈盛方芳敷。
故纸乃劳日夜评，既经更事应心平。积疑苦志千分析，落笔真能万众惊。
便当扫穴缨先请，可惜临河驾已还。外患未除中祸起，英雄几辈泪潸潸。
红稠碧秀暗山园，只有诚斋眼界宽。月近竹梢偏不上，要人不看要人看。
王公厌饫远域珍，岂识宵驰常暍死。郡侯何用苦区区，暑气隆时劳送似。
莲叶舟高河汉垂，黄姑玉女会佳期。玉清久入衙城洞，莫遣成都卖卜知。
公余槐柳转斜日，吏散鸟雀来空庭。康成书带可人意，坐见茸茸相对青。
万顷波涛发吼声，中华儿女尽神兵。白山黑水旌旗遍，能使倭酋夕数惊。
阿师昨日赴村斋，几被他人一窖埋。暴雨卒风回避得，也成平地露尸骸。
钟动招提迎老衲，纸飞荒冢哭孤嫠。凭谁乞与龙亭水，化作东郊雨一犁。
楼外风江集米船，楼中光景月流天。空洲此际无鸣雁，犹比山深少夜眠。
低头再拜谢君力，谢君洗我尘土腥。千岁还家作鹤语，朝市不知人姓丁。
竹窗绿照蟾蜍砚，花径红开鹦鹉樽。幽兴寻常休浪掷，风尘京洛马头昏。
襜帷南去问桑麻，江燕飞飞引旆斜。内史台边翻忍草，夫人坛上散明霞。
新诗锦绣烂成编，醉墨龙蛇洒未干。共首卜居空旧约，宛丘携手忆余欢。
置驿宾朋频请谢，楗扉文史每从容。望中霞色三千丈，赋里烟花几万重。
相知兰臭宁伤晚，未死葵心总向阳。终就岩泉分勺饮，不须清浊问沧浪。
门外曾听刺史车，也令乡国重贫儒。伤心又赙君之葬，此事应须近日无。
白鹿仙人去不回，山中容有此亭台。岸花涧草幽成幻，月岭云山巧作堆。
曳履来登千仞峰，路分溪石夹烟丛。晚香消歇无寻处，尽在疏枝冷蕊中。
延龄敢望回春药，惜目慵看将败棋。信是西山泉石好，卜居何必问耆龟。
城上高楼倚暮烟，乾坤秋思莽无边。蟹肥甓社菰蒲水，酒熟盂城橘柚天。
清泉漱石白凿凿，湍落急濑成渊洄。才雄句险骇人胆，九月秋水滟澦堆。
疏慵任过少年时，名利难交远近知。一洞落花春病酒，满楼明月夜吟诗。
吴江风暖花争发，浙水春深柳正舒。壮志知君应不负，横飞端在九秋初。
心历百艰弥感协，诗留知古越清新。高斋高处齐文焰，付与从今仰止人。
山家此乐无厌时，何须玉笋扶金卮。我亦平生知此味，今年此味奇更奇。
年来愧汗常浃肤，夏日自嫌污枕席。有时追诵法曹句，怅恨宗人不多得。
圣贤自古执其中，允执此中万理通。万理由来心自得，心同方是理大同。
朱弦宛转盘凤足，骤击数声风雨回。哀笳慢指董家本，姜宣得之妙思忖。
东园草木因人胜，北固江山隔岸看。才近中年巳伤别，可堪南望送归鞍。
座有老董辞忽狂，气可吞虎髯戟张。几于斗室置六合，未睹门外皆浑茫。
捐燕已见寒心立，射魏行忧右臂加。举世张皇矜短后，拥衾自爱懒生涯。
把酒忽惊今日意，餐英谁吊古人悲。风霜未改微馨在，看到玄冬复几诗。
少焉身在双瀑上，又见高派冲泓渊。自笑泉石成膏肓，爱赏不减蚁慕膻。
白日三清此上时，观开山下彩云飞。仙坛丹灶灵犹在，鹤驾清朝去不归。
白头自守攻周易，家住荡阴烟树隔。寒蛩在壁夜何悲，穷鬼连床暗有益。
合境深叨蚕利扩，片词足息鼠牙争。还看孙子贻谋善，累计书香溢旧楹。
自问有何才与政，高厅大馆居中央。铜鱼今乃泽国节，刺史是古吴都王。
公车恨少三千牍，宦辙惊踰二十霜。胜会有盟堪再续，疏慵还得藉馀光。
腰佩金鱼曳玉珂，平章国事问如何。孤军海外争生死，宰相堂前自啸歌。
难寻危堞千层砌，犹见颓垣一片倾。我欲燃犀来照取，骊龙颔下探晶莹。
薄晚东风一岸巾，波光挟日战龙鳞。寻思来往成何事，只向人间得此人。
罗浮山上云连海，杨子江头月满城。万里修程初展骥，好将膏泽润苍生。
神霄九府绚云霞，宝箓仙衣御绛纱。掷火流铃传帝跸，蕊珠殿里降菁华。
三十年前气挂天，老来身世竟茫然。穷愁正坐识丁字，生事不聊称子钱。
忝班清禁接严徐，诏侍延英访对初。沧海烟霞连太液，丹宵日月近雕浴。
国士桥南驿路长，春山三面护荷塘。声声水碓垂杨里，造纸人家尽白墙。
偶携童稚离青嶂，便被君侯换白衣。任醉宾筵莫深隐，绮罗丝竹胜渔矶。
扁舟秋水采芙蓉，夕照河亭乱草蛩。堤畔暮鸦依老树，风前落叶应疏钟。
青衫随分当彩衣，阿母一笑生儿痴。笋生雪底冰下鱼，此事惟有天公知。
马首春风潞水村，扫松先喜到茔园。新开翠碣书慈行，久锡鸾封荷主恩。
牢落天涯邂逅逢，清愁幽恨与谁同。故园肠断三千里，客裹看花岁又穷。
远道冰霜情脉脉，故园梅柳思依依。新年祝愿无他事，惟乞皇恩早赐归。
甲光如水戟如霜，御酒杯浮菊半黄。东日西风满天仗，箫韶一部奏清商。
昔年同辇载花仙，此日登楼籍妓员。恩赐舞衣香未歇，御书歌扇墨犹鲜。
休羡青山供秀句，好归黄閤告嘉猷。忆公何处偏回首，身在朝元最上头。
句留客屐诗中画，烂漫天真阁外霞。面壁老僧曾悟否，山猿已报夕阳斜。
上客由来轩盖重，幽人自觉薜萝轻。疑是昔年栖息地，山中日暮有馀情。
行李看看近故庐，梦魂犹自绕洪都。帅垣暇日登临处，把酒还能话我无。
尽倾囊底诗千首，安得尊前酒一淮。月下丁香花有种，好春无雨亦争开。
况昔三阳转新元，公私万事五日宽。上得杯酒寿父母，下与妻孥圆团栾。
佳句全胜顾虎头，千岩万壑斩新秋。归来把玩无穷意，始信遥天寄客愁。
秋来衔子定鸿鹄，日莫得饱同乌鸢。锦衾何必卷还客，我自与汝心安然。
怕检罗衣旧日香，怕登楼阁睹斜阳。眼前事事皆堪哭，特借飞花恸一场。
云谷村边古寺西，数椽茅屋称幽栖。閒随野衲分茶叶，时引春泉灌药畦。
低腰醉舞垂绯袖，击筑讴歌任褐裾。宁用管弦来合杂，自亲松竹且清虚。
数盆颇惜梅花瘦，莫解残年抑郁心。惊怪暗香来鼻观，故人魂梦忽相寻。
山田多熟是新菑，霜后正逢收穫期。稼穑不为禾莫取，知君未诵伐檀诗。
乐群野鹜巧相依，旁母凫雏肯浪飞。怪底相连若耆旧，无人花鸟自忘机。
天香国色竞新奇，初过清明未觉稀。困舞尚迎风袅袅，醉妆犹弄日晖晖。
方除忽展类西清，隐隐莲花踏处生。天语独传三字切，玉衣真见五铢轻。
积雨连朝喜晚晴，天开睥睨望边明。水添沅澧新涛急，山洗黔巫宿瘴清。
江蓠吟尽鬓成霜，谪宦归来梦一场。每日祗窥丹凤案，被人犹唤紫微郎。
平生山林几緉屐，何意随人戴朝帻。口言报国直妄耳，断简围坐晨至夕。
石林居士日相亲，温雅如君复几人。脱却时名栖寂寞，吟成诗句转清新。
回雁峰前应梦到，放龟池上也斋居。相期保社同香火，口祷功名乞与渠。
若问四时何以度，念定更无新与故。瓶花开落纪春冬，窗纸昏明认朝暮。
何如韩时老汤婆，冬则饮汤惟腹皤。形模混沌妇女笑，闭塞其兑藏天和。
招提问路方上征，世界当空已先布。千林寂历鸟声少，万岭奔腾云气聚。
孤灯如炽影如悬，破壁犹能上接天。却顾苍茫云海下，神州夜气正蜎蠉。
一宿东林正气和，便随仙仗放春华。散飘白絮惟分影，轻缀青旗见花。
花梢疏雨下巫阳，酒面新鹅拂嫩黄。老去光阴春苦短，閒中气味日偏长。
憍梵钵提知此味，苦涩咸酸那裹是。一举如能至梵天，超证如来真实钱。
居官似友山中鹿，避俗如闻坎底蛙。闻道柏台飞荐剡，疲民翘首望星槎。
琼楼玉宇径无尘，万里逢公一欠伸。大岳峰前满尊月，山川终要识诗人。
暗思沉吟还绝倒，恰似看花被花恼。空惹颠狂气味存，难遣歌词风格老。
半幅云笺抄旧句，一炉松火煮新茶。此中何物多清趣，几缕炉烟篆月华。
溪中鸟鸣春景旦，一派寒冰忽开散。璧方镜员流不断，白云鳞鳞满河汉。
羊肠南下朔风天，野戍朱旂思惘然。水似羞夷忙赴海，山诚归汉内驰烟。
营壘家家说望夫，将军志远在余吾。从来万里千金费，曾有因粮事也无。
学道几人知道味，谋生底物是生涯。庄周枕上非真蝶，乐广杯中亦假蛇。
幕府尊罍云里集，民家歌吹静中来。定知胜却陶彭泽，怅望篱边白日颓。
荣路回翔简帝衷，坐烦谈笑静西戎。金銮学士承新诏，乌垒将军有古风。
苏髯白傅优游地，西子新妆绰约姿。今喜之江树吟帜，群贤高咏颂明时。
夹路旌旗凌海日，中宵星宿带坛灯。为欢天意成禋祀，一曲真堪答圣明。
每日看山山上立，满山风日又秋来。贫家岁计惟收菊，幽径时常不扫苔。
刻漏批来楮叶轻，多材原自属天成。文康有后书声远，佛地无尘宝月清。
神游八极此焉归，紫府天宽石作扉。倦客重来炷沉燎，转头六十七年非。
冲风冲雨傍孤城，旋借篮舆上岸行。零落交游难屈指，峥嵘耆旧可寻盟。
鸢飞鱼跃天然趣，竹韵松涛自在音。俯仰两间欣有得，急挥斑管细哦吟。
萝衣袅袅带凉风，人道秋空岂是空。白日不知天上事，众星环拱紫微宫。
侍者鸣琴动春鸟，长年引席候风乌。偶然此集真鸿迹，乘兴还留水墨图。
好景入诗皆可画，未知陈子画中诗。疑公便是褚季野，正尔不言行四时。
胡旋舞低翻翠袖，串珠喉稳怯春寒。朝来酒醒蓬窗下，依旧春风苜蓿盘。
梦中鼓响生千偈，觉後舂声失百非。寄语爵阴吞贼道，玉床安稳坐朱衣。
暮风似箭复如刀，落照那能暖客袍。天远地平城更阔，千寻玉塔尺来高。
访旧春城白日斜，相逢词客尽名家。论文聚首元非约，忧国同心可是誇。
千秋云气龙犹在，午夜松声鹤自寒。仙子偶来成梦事，至今游客示尝閒。
遥夜新霜凋碧槐，三更寒月满堂阶。美人化作秋风去，只有清魂梦里来。
骏骨千金事已遥，高台无复望燕昭。频年夹寨师将老，几处敖仓米渐消。
雪白都无半点尘，多应滕六即花神。孤根欲老冰霜国，一朵尽收天下春。
伊谁野游寻春梦，便倾家酿开醉缬。麦黍丰年幸卜兆，干戈杀气免愁绝。
长记残春入蜀时，嘉陵江上雨霏微。垂头驴瘦悲铃驮，截道狐奔脱猎围。
窗中遥指三千界，枕上斜看百二关。香茗一瓯从此别，转蓬流水几时还。
鸡鸣欲晓惊行路，回首思量却再来。两两三三皆省觉，一人独上妙高台。
百年耆旧须亲访，千里耕桑戴上恩。一郡风流古来少，笔端珠玉富归轩。
槐柳萧疏绕郡城，夜添山雨作江声。秋风南陌无车马，独上高楼故国情。
才资燮理要惟其，岂系内人知不知。设问当时衮衮列，不知名者又伊谁。
小院莺花正感人，东风吹软细腰身。抛书欲起娇无力，半是怜春半恼春。
舍经论书亦无匹，用意严重趋艰辛。此书此人等劲烈，何异地上行麒麟。
眼有神光射霭山，不须更问列仙班。道人四海都游遍，只有先生一介闲。
崖冷石侵芦渚月，浪摇香落橘洲风。楚天归客鬓垂白，疑是酿泉来钓翁。
京华忽报擒妖嬖，烹蟹倾杯喜欲癫。箭雨十年忧社鼠，冰心一片问明蟾。
历险扪高无路寻，乱山穷处是禅林。谁知学道须辞世，真要入山如许深。
飞泉爽籁十二操，铿锵浮玉鸣天球。文王宣父次第作，此身还见大雅不。
内中采药方端的，外里求丹谩苦辛。何况迷途有迷者，不为自误误他人。
平生所识盖无几，盛意若何如见存。元佑兰台妙人物，我今寂寞愧诸孙。
中人以上谁知我，北斗以南惟有公。此去东闽有良便，一书无惜慰羁穷。
土屋茅檐几树斜，移来多自野人家。微风处处吹如雪，开遍深春皂荚花。
望来千玉缀烟萝，一水维梢香气多。峡坼峨眉全拥雪，风回洛浦半凌波。
我疑君胸典籍府，千轴万卷罗其间。圣经贤史及怪说，叩之不已如循环。
香飘彩殿凝兰麝，露绕轻衣杂绮罗。湘水夜空巫峡远，不知归路欲如何。
鬓边但觉新丝长，壁上惟余旧墨存。但问桑麻添几许，世间万事不须论。
芳树丛生庭砌间，高枝更许后来攀。主人勿恋山中桂，招隐还应看小山。
逐逐耽耽不受鞿，自誇彪炳好毛衣。临江尾作张帆渡，下岭身疑傅翼飞。
小鲜无数命临危，邂逅云庄扩大悲。巨浸何劳长者水，亲临尤胜校人池。
世家何但表东州，梁木空摧万古愁。鸟下山犹庐冢夕，叶彫林似奠楹秋。
孤城芳树碧层层，村落黄昏只见灯。回首事如前夕梦，出门心似下山僧。
一卷繁花照眼明，旧山松竹忆前程。遥知落寞南湖上，霜剑匣中彻夜鸣。
鹰鸇化作鸾将凤，獬廌移成驺与麟。煦煦徐徐何必善，使知刚毅有深仁。
定是荆和泣玉时，泪入璞间余点滴。不然赵女昔浣纱，指痕印粉难揩拭。
百年家学妙兵机，知彼犹怜己未知。绝爱奇功成砍树，何缘卫足不知葵。
身如回雁来河朔，心似浮云在帝乡。吟寄昌黎韩小谏，嘉谟应有好封章。
峦树棲禽暖不飞，不如弓缴有危机。季鹰若悟蓴鲈好，应悔江东不蚤归。
长淮风定浪涛宽，锦櫂摇摇上下湾。兵后人烟绝稀少，可胜战骨白如山。
藁街夜腹空燃脂，可怜汉祚终陵夷。老瞒自在作家主，欺它寡妇并孤儿。
绿油剪叶蒲新长，红蜡黏枝杏欲开。白马朱衣两宫相，可怜天气出城来。
挥毫易动承平感，纵饮犹堪块垒浇。揽辔澄清定谁属，相看霜鬓未全凋。
阴那曾负昔年期，先世盘游况在兹。圣谛逢梅多荫界，灵光老桧护交枝。
红教条尊红教主，老三届背老三篇。愚民虐士君言乐，又戏青年遣斗天。
苍烟翠雾两冥迷，秋雨丛深不作泥。冷叶寒枝须管领，亭亭会见拂云齐。
雪鬓霜髭九九年，半肩毳衲尽诸缘。廓然笑指浮云散，玉兔流光照大千。
士龙才思枉如龙，抛得明珠堕海中。亏我摩挲双醉眼，亲擒明月水晶宫。
卜筑靓深均里闬，山林佳绝得天成。两篇奇语难修报，褒借飘飘愧此生。
风雨荆州二月天，问人须雇峡中船。西南一望云和水，犹道黔南有四千。
茅茨漏久蜗涎篆，篱落欹多蛛网围。公肯借庵容我老，为公朝夕扫柴扉。
吾曹可怜爱薄宦，甘此寂寞来山州。酒肴有无更莫问，逢遇相与清谈休。
带砺山河今尽在，风流樽俎见无期。坛场客散香街暝，惆怅齐竽取次吹。
逸兴只将诗句遣，清襟那就俗尘牵。簿书不到斑衣底，进学输君属壮年。
驱车荡荡行须至，破的遥遥见已亲。换骨得仙内丹熟，可须浮海望三神。
徐庾风流恨未销，东风肠断冶城桥。临春结绮空千尺，不及王家燕子巢。
蛮人独放畬田火，海兽群游落日波。远作受恩身不易，莫抛书剑近笙歌。
娇儿文褓语初莺，内子閒闺数驿程。自是曲江春酒重，不堪芳樾听鹃声。
已卜菑畲何幸甚，却怜蓝缕更愁如。莫将此惠长私楚，好上甘泉扈属车。
圣主亲垂君子誉，近臣谁复古人真。分携未久遄闻讣，感悼题诗泪满巾。
浣纱畴忆苎萝村，饮泣虞山每断魂。亏得閒花写宫怨，年年飘落望齐门。
扁舟访旧入横塘，新柳今如旧柳长。室迩入遥春寂寂，风流云散事茫茫。
北斗秋高玄武署，五云春满建章宫。悬知鱼藻欢无极，汉主从容问画熊。
江上青山山上楼，凭阑俯瞰大江流。海门烟树熹微见，云是三山与十洲。
崭岩郁郁势参天，下有幽幽百尺泉。浅汲宁容长蛙鲋，旱年端可洗蚳蝝。
彩舻衔尾凌波驶，頳鲤骈头薦俎丰。玉季情深重暌索，南云延脰接飞鸿。
稽山有雪寒凝骨，鉴水无风冷彻心。别后相思向谁说，只应霜鬓暗相侵。
文彩全彰拄杖头，吴山楚水兴悠悠。江声一夜催行色，踏断石桥方始休。
主人宿望功名际，下客素心江海中。舟楫由来归傅说，沧浪元自属渔翁。
两岸山花似雪开，家家春酒满银杯。昭君坊中多女伴，永安宫外踏青来。
清明时节访溪山，消尽机心大智闲。元亮孤舟聊自棹，尚平家事不相关。
风前百尺添新恨，雨后三眠殢宿酲。凄绝今番回舞袖，上林久见草痕生。
肩舆飞度仙阳道，欲雨欲晴初夏天。邂逅侠翁知爱士，拉予诗酒画堂前。
丱髻殷忧遽海涯，松吴来梦几江花。那知此道千年拜，我祖青天是起家。
政拙惭无善最闻，但失青嶂对谁门。公馀静室聊观易，客到廉堂谩吉樽。
萍生儿子点疏星，荷卷文书立万丁。回首南高峰上塔，手中攀得玉玲竮。
一洞清虚锁茂林，我来寻访叹何深。游人刻石有兴废，流水穿岩无古今。
宗风北地切皈依，宋学荒唐作者希。大吏以文为可檄，狂生有母寄当归。
官舍草生三月晚，遗宫花落六朝暮。到时公事期程暇，应有新诗寄工频。
江边独柳飞群鸦，败枝残叶秋风斜。石泉可饮不可啄，似闻落日鸣哑哑。
石径扫稀山藓合，竹轩开晚野云深。他年功就期飞去，应笑吾徒多苦吟。
玉阶搔首罢朝天，茅屋衔恩已一年。引分无能酬造化，扪怀犹畏负林泉。
虚舟触物本无意，看花得句惭非才。名园古寺寻春色，不荤勿鄙双鱼鳃。
月华浮动上阶棱，侍宴归来掩绣屏。子夜酒醒兰烛暗，碧纱窗外度流萤。
天涯游子叩寒窗，故苑芳菲已渺茫。老柳牵衣催客泪，一匣剑气转苍凉。
闻道当年有周赟，分茅此地故封侯。我来今日访遗迹，风雨荒山云满楼。
明光细甲照錏鍜，昨日承恩拜虎牙。胆大欲期姜伯约，功多不让李轻车。
操心仁恕真崔公，汤渖休浴群囚同。雷轰电烛不留滞，狴犴昔满今俱空。
西北乡关除梦到，东南民力谩心思。路难无奈篙师促，八月长安早发时。
人生聚散苦难期，且喜清游酒满卮。秋径却逢黄菊日，春风休惜落花时。
万事云烟高枕畔，百年心力彩毫中。并山遍寄闲居赋，聊代银觞祝华嵩。
簿书丛里制归身，万树毶毶浅绿匀。试向小园寻落蕊，殷勤拂试觅余春。
白鹤群飞散作阴，方春膏雨一犁深。只知万物含芳润，谁识清通造化心。
白草黄茅间瘦田，郊原残暑已萧然。泽连楚梦悲秋野，山近尧封望日天。
都门西出马蹄骄，望望山光路不遥。尽是内人香火寺，月明湖上听笙箫。
会当休日一访之，摩挲苍藓慰崖石。只恐冷泉亭下水，发明白发增叹息。
数声白鸟疑呼我，何处红衫绝似伊。留得杭州真气格，西湖而外一西溪。
为爱昌黎湖上句，醉来直上醒心亭。烦酲不待山风解，卧读残碑已自醒。
石黛弯环镜里颦，罗窗閒踏绕街尘。生憎灞岸吾离恨，飞趁雕鞍更著人。
枣实虽红休北雇，稻花垂白近西成。民无饥色添欢色，气象方才似太平。
展尽高槐日渐长，了无蜂蝶为花忙。青梅旋摘宜盐白，煮酒初尝带腊香。
眼底年来胡种灭，丛林喜见太平时。太平消息谁相委，只许张公李老知。
墨客几年陪画隼，板舆平日到蘐堂。时清身健堪行乐，未见荆榛老凤凰。
名游无似郡城西，况是棠阴讼简时。信步桑间春去后，榜舟湖面夜归迟。
长身大叶耸丛丛，生处虽殊臭味同。全带安期溪涧碧，微偷勾漏箭砂红。
蜀魄思归昼夜啼，漆园蝴蝶梦魂飞。箪瓢陋恭心如水，惟有颜渊殆庶几。
水连阿耨一庵孤，花有青莲树有珠。风急玉波迷远骑，日斜金斗熨平湖。
奔走何时得小闲，几年心事入苍湾。小楼正在湖深处，输与吾徒日夜看。
隐士休歌紫芝曲，词人解撰河清颂。田家望望惜雨干，布谷处处催春种。
晓起看山谓得真，突然山外见嶙峋。须臾释屩浑无迹，绝倒山灵解戏人。
幕谈多暇堪娱目，喜色排寒为上眉。颇念袁安正高卧，柮柴煨芋了年时。
凄凉灯火三更后，潦草盘飧一夕间。回首岁除三十六，不禁低唱念家山。
玉想形容霞想裾，云英自与世姬殊。几年来往蓝桥路，捣尽玄霜得见无。
文战连输未息机，束书携剑定前非。近来从听事难得，休去且无山可归。
清朝策士属新元，四海英髦意气轩。自是冕旒崇直道，亦令韦布效忠言。
赤坭冈头封马鬣，生荆死竹无日月。晚生曾孙贱又劣，仰首苍天泪流血。
仁宗之初公有声，一世懦者闻之惊。日行古义不顾俗，师事孙子传其经。
庭前种竹一千竿，屋后收禾三百廛。欲向而家漆园祖，与君重注大椿年。
禹王疏凿万年功，一阙能收百派洪。多事兵家此攻守，驱人无数化沙虫。
桥门霜色凛峥嵘，朴教犹存圣世名。何事书生纷负笈，几人千载遇阳城。
三吴行尽千山水，犹道桐庐更清美。岂惟浊世隐狂奴，时平亦出佳公子。
几年不识城东路，今日相思特地来。正使朱门堪炙手，不能一为故人开。
绛阙仙都一散郎，偶来尘世且佯狂。身中自有长生宝，夜夜飞神谒上苍。
贵品传来自禁中，色鲜如柘恍迷蜂。作歌亦见钟情重，承眷应曾遇德宗。
高标已压万花群，尚恐娇春习气存。月兔捣霜供换骨，湘娥鼓瑟为招魂。
宜其秀质温如玉，不磷不缁白且坚。吾君好学古未有，直上便可升经筵。
自惊别君数载馀，不知出处今何如。为言已预乌台选，一官左授罗田除。
四皓逃秦终翼惠，伯夷避纣亦归文。先生岂是忘君者，最有维持汉鼎勋。
满几秋阴落砚池，漫涂烟雨墨淋漓。不工形似难持玩，一种閒情许自知。
草堂暗引龙泓溜，老树根株若蹲兽。霜浓果熟未容收，往往儿童杂猿狖。
晦朔弦望总不知，三五那能问盈缺。有时暮宿招提境，插天不爱金银塔。
汀洲春雨搴芳杜，茅屋秋风带女萝。心事未从詹尹卜，生涯聊听僰童歌。
不惜千金赎蔡姝，阿瞒高义古今无。独怜他日王髦剑，北海何曾贳两雏。
眼藏损伤来已久，病根牢固去应难。医师尽劝先停酒，道侣多教早罢官。
临流问米方终日，踏雪看梅是几时。欲上高楼望吴越，无边烟雨正垂垂。
祖宗原自有高勋，少小豪雄藐冠军。竹里行厨青玉案，酒边官妓茜红裙。
汝从移疾卧烟萝，几载麻衣废蓼莪。海内君亲馀痛哭，天南魑魅答悲歌。
摘星陀峻无由登，折旋斜上层复层。双崖前横忽中豁，杖底百里河如绳。
空山摇落三秋暮，萤过疏帘月露团。寂寞银灯愁不寐，萧萧风竹夜窗寒。
遥看巨石屹相冲，不道中江有路通。几度跨羸行荦确，又成全室寄蓬笼。
宝鞭不惜弃道傍，坐令老妪知兴亡。百年社稷有天意，奸锋逆焰徒鸱张。
依依雨气侵萤火，一一水纹生鹤毛。几度下帘山影动，卧看红日到芭蕉。
风抚芸窗萦乱絮，尘封几案锁瑶琴。古城今夜思沽酒，醉与何人放浪吟。
几树凉云散高叶，一溪明月泻寒泉。寂寥草座无人伴，自起添香看篆烟。
牛头马嘴任君嵌，黑白妍媸著手颠。安得长风吹海市，夜叉国里认婵娟。
汹汹海内未能平，却听南天暂洗兵。广厦新成真可喜，青山安稳对江城。
泰华仙根不染尘，一枝冷淡种尤真。欲缘梦断承妃步，色相空来坐佛身。
香袅金炉沉水暖，茶烹石鼎乳泉新。丹元息息添真火，肯使空花翳五轮。
抱瓮百年同过客，稽天大浸入穷途。桃源恍隔人间世，蝶梦亲窥镜底吾。
糟床正可珠的皪，石鼎莫放声咿哑。东风遮幕雪埋屋，坎止斋中酒初熟。
蔬畦蹑屐惬幽情，检挍园丁日有程。得雨尚悭须灌溉，我来时听桔槔声。
宝扇初开雉影圆，鸡人唱彻听胪传。两京云集千官拥，万国春从一气先。
东楚吴山驿树微，轺车衔命奉恩辉。英僚携出新丰酒，半道遥看骢马归。
雨添草色迷三径，风散花香入四邻。亦欲肩舆乘兴去，主人何必旧相亲。
水到飞霞几断港，安得红云藏薮泽。儿曹问津本何有，茭葑蒙茸填淤碧。
天门夜上宾出日，万里红波半天赤。归来平地看跳丸，一点黄金铸秋橘。
花萼楼前初种时，美人楼上斗腰支。如今抛掷上街里，露叶如啼欲恨谁。
剑门关外雨帘开，驴阵敲风得得来。能共青山相耳语，此身何是不须猜。
记惟密雪开梅萼，忆过疏篱采菊丛。独有平泉旧诗句，浪誇金粟竟非工。
晚烟洲雾并苍苍，河雁惊飞不作行。回旆转舟行数里，歌声犹自逐清湘。
花枝狼藉鸟绵蛮，又是春风三月天。蠹简字讹时自校，兽炉香细午初然。
舞席歌尘空岁月，宫花春草满池塘。香风吹落天人语，彩凤五云朝汉皇。
一径扶云十八盘，摩肩拭目对跳峦。春风初拂梯田绿，寺竹犹沾宿雨寒。
荣辱升沉影与身，世情谁是旧雷陈。唯应鲍叔犹怜我，自保曾参不杀人。
危栏撑拄天人绝，澒陆支离世相浮。恍拾穷阶待云信，光生牛斗映寒眸。
浮年忍忆墦间祭，异代相看海上琴。袖手人天吾意了，却将吟事费秋阴。
山深仆不闻时事，塞近君应得虏情。闻道汉东堪卧治，讯来依旧说招兵。
堂堂东鲁青云客，碌碌西秦白发翁。松柏相看期晚节，肯随桃李竞春风。
吁嗟祢生气如虎，不死阿瞒死黄祖。景升殊自愧英雄，何况千钧为鼷鼠。
梅梅柳柳护深行，倦客重游眼更明。谷鸟自应寻旧约，渚兰潜欲换新萌。
老鹤不归和靖墓，长林还护鄂王祠。吁嗟人事朝朝异，山色湖光似昔时。
荒街日夜走黄尘，西风酸断石麒麟。笑他白手女天子，不及沙头愚妇人。
朝廷司寇元持法，天下苍生遽拂衣。趋陛履声皇念切，梦魂能复五云飞。
缠绕春情卒未休，秦娥萧史两相求。玉句阑内朱帘卷，瑟瑟丝笼十二楼。
卜得幽居野性便，山中风月水中天。新栽翠竹阴虽薄，旧植青松盖已圆。
乾坤两间共开避，鱼鸟四时自飞泳。炎州著脚苦蒸郁，对此恍入清凉境。
我尝妄意於古人，子今用力苦先我。安得从容长似今，借子玉匙发关锁。
兵戈宇宙谁知己，风雨东南话故乡。禅伯自惭非觉老，诗豪今喜得刘郎。
夜月祇为苏邝照，晚风端与葛黄开。纵饶展挂长千尺，莫掩罗浮紫翠堆。
夜来秋色净寒烟，万里山河一镜悬。露滴杯中宾兴剧，光垂海上主恩偏。
自笑颠毛容我白，且留衰眼为伊青。熟精文选吾家事，早向秋空试凤翎。
真情尽向诗中见，归梦常于枕上圆。世路风波深可畏，结茅何日遂归田。
连天烟草迷归梦，动地风波历畏途。辛苦一生成底事，躬耕犹得补东隅。
结茅亭下小池新，积雨通沟滟晚春。风掠尘埃出明镜，影吞林木卧青云。
溪女得鱼烹碎白，田家收谷曬新黄。偶寻野趣归来晚，草际萤飞点点光。
石窦泠泠注竹溪，溪光浮动软琉璃。幽人爱玩不忍去，觅句坐惊红日西。
蕊胜珠圆香胜脑，花如玉澍蔕如脂。绝怜疏影横清浅，欲为题诗未敢诗。
陇首人归信息稀，愁看冰楮破寒枝。瑶姬驻立缘何事，直到霜飞月堕时。
苍浪鬓发一衰翁，何事年来到骨穷。魑魅何常居四裔，自怜放逐尚无功。
有约青山何日去，无根白发是谁栽。自嫌不带功名骨，只合眠莎与坐苔。
一醉枫林又绚霜，转蓬来觉岁年长。病珍奁药添新债，寒逗瓶花褪倩妆。
桃李吹成九陌麈，客中又过一年春。余寒漠漠城南路，只见秋千不见人。
冲和庵里潘居士，旅食京城久不还。玉唾银钩长在眼，瑶林琪树未承颜。
八月竹根移要雨，逢阴便向阮家求。请公静听萧萧叶，斗变江南一夜秋。
秋雨连绵道不通，冬晴少雪喜清宫。阶前瑞草呈长至，盆内梅花报色红。
云南路出陷河西，毒草长青瘴色低。渐近蛮城谁敢哭，一时收泪羡猿啼。
即心即佛没誵讹，不动舌头意气多。打破虚空行活路，夫妻抚掌笑呵呵。
塞衣欲绽想春晖，积恨如山禄养微。海上孤鸿方下顾，庭前大鸟未高飞。
今昨孤山迥不同，逋仙谁与管春风。暗香疎影无寻处，元在冷冷一涧中。
倚篷横玉彻三弄，飞花谁遣回风送。须臾月出光满座，杯光滟滟金波动。
山风不动云四寂，万顷波涛生素壁。三峡夜怒摇星河，九溟昼沸卷霹雳。
嫩绿轻阴竹放梢，二三野老日论交。草堂未雨先防漏，閒补风檐一把茅。
风中雾屡拂银湾，满貯烟霞洞府宽。物外山供情宛转，吟边海镶思涨漫。
忍却清寒得得来，不堪骑吏苦相催。鴈穿银色界中去，人到水晶宫里回。
独遗无邪四个字，鸾飘凤泊蟠银钩。如今亦无合江楼，嘉佑破寺风飕飕。
伐毛洗髓天地老，火鼎夜出芙蓉红。呼龙洞口种瑶草，采药忽遇松间童。
传道芗溪肥汝遁，经年门外可施罗。溷涂置笔将成赋，岩谷生芝故作歌。
瓶粟欲罄败絮少，三咽玉池吾养玄。是中止可浣便腹，世运密移空推迁。
经坛冷落散缁黄，吩咐嫦娥自主张。东半地球无限事，那能更替月球忙。
嗟吁世路每如此，我常感激横涕洟。贾生妙论逮伊管，绛灌之属犹可移。
涛波万木撼新秋，却笑茅庐似叶舟。我但萧疏眠颍尾，君方矍铄向壶头。
我到城中已五日，子在山间不一来。应畏风寒历冰雪，想忧涧滑行莓苔。
日日寻梅未肯春，几番和月倚吟身。一枝斜入丛篁裹，人不见渠渠见人。
隔江鼓棹人乘月，溽暑添衣客避风。白发老僧殊解事，问谁诗句似休公。
铜铺蚀月月不流，晓星对户如凝眸。此时灯影薄于纸，金鸭炉中瑞烟死。
折腰从政真可怜，貂裘欲弊寒无毡。青徐古道暗荆棘，二月黄河冰塞川。
唤将好意诗频赋，洗却閒忧酒再巡。底事牛堪有归序，韩公平日最相亲。
刘郎无物可萦心，沉迷蠹缣与断简。求新不获狂时发，自谓下取且谩眼。
远来佳气似春深，拂拭岚光到案琴。肯判良期随泛泛，各含至妙息愔愔。
怀王误与虎狼亲，身死咸阳一旅人。见说国人怀旧德，楚虽三户亦亡秦。
十日沙头数雁归，瘦躯仍却换冬衣。天清昼阁先闻漏，寒重霜林未解围。
宓子弹琴邑宰日，终军弃繻英妙时。承家节操尚不泯，为政风流今在兹。
鲁叟新阡何处寻，桥边感旧独沉吟。一生欲唾奸谀面，千古难磨道义心。
荜为扉阖槿为籓，不似公家地尽宽。阶下才容数片席，窗前也种十余竿。
溪翁夜傍清溪立，千尺丝纶一红粒。天空月白不见人，无声露滴蘋蓑湿。
处尘劳界住深禅，几度悲心碎复圆。得失是非都放下，头头皆我旧山川。
一行到此水西流，重上天台忆旧游。宝塔云来犹见顶，老梅香到不知秋。
木耳已收千万盏，竹根时煮二三鞭。此间多有珍馐物，举手擒来不用钱。
十六回更癸丑春，兰亭临本尚如新。学书良易入难学，聊喜他乡见似人。
盗蹠岂能贤孔颜，富贵寿夭非人力。圣朝天子政好老，我愿先生起华国。
都门初出若登仙，弄水穿云喜欲颠。只恐光阴巳无几，不知又过十三年。
新雨贾生车喜出，旧年潘岳鬓添斑。老惭太学无经术，空饱齑盐强往还。
漫云学佛竟何曾，且伴西邻正觉僧。莫笑酒狂刚止酒，且来灯下看传灯。
山头龙气郁岧峣，山下梯航万国遥。千古中峰在霄汉，至今犹受众山朝。
吐饭成蜂惊抱朴，唾盘为獭说樊姑。漫将狡狯矜奇术，我亦能抛米作珠。
不缘青紫不明经，科目多惭旧两生。三豕鲁鱼曾未学，一蜗蛮触已争名。
锦衣应有徘徊恋，金地聊开燕乐情。衰暮典城何所用，愿公云路羽翰生。
穹庐悄悄夜漫漫，午醉醒来坐席寒。富贵有媒皆豹变，功名无分独璃蟠。
得食与君吾已足，比人和我子真辛。阮家聊复撑竿挂，一例阳光共富贫。
刘郎何事与我别，使我忽忽心如结。黄云碧海行路难，朗朗唯见中天月。
沙路散行迷远近，水禽贪浴自沉浮。望中早觉西山好，十里岚光翠欲流。
共看寿母传图画，留与他年说蒋陈。海水群飞豺虎乱，约君物外永相邻。
南徐城古树苍苍，衙府楼台尽枕江。甘露钟声清醉榻，海门山色滴吟窗。
秦山未尽蜀山来，日照关门两扇开。刺史莫嫌迎候远，相公新送陕西回。
堆案文书无了毕，并堤船舫且萦回。非关董役年年事，自为春郊得得来。
云间明月无可揽，海中蟠桃良未涯。浮名误人不得脱，黑发减来那得加。
坐怜户牖遭阴雨，忍听车书说会同。纵使满门罗将相，河汾一老隐王通。
珠箔飞空涧布流，卷舒曾不用银钩。悬崖洒洒清涵雪，越壑溶溶冷涩秋。
堂堂一道出山腰，色似垂缣响似潮。何必枕流图洗耳，坐观已觉俗尘消。
何处有苗无有草，每回锄草总伤苗。培苗常恨草相混，锄草又怜苗太娇。
三泖霜深丹叶老，双锋星散紫霓同。书邮却问逃虚客，诗律何如在剡中。
郎意匆匆妾意长，赠郎微物亦思量。金花梨子能消渴，怕道生离不敢将。
落花影里步春阑，飞鸟翩翩相与还。若得把茅成小隐，等閒来往两山间。
一点吴山看未了，乡梦悠悠大江表。夕阳何处认归颿，野树苍烟隔飞鸟。
邙阴高树藏低岭，河曲新波没故洲。点检丛花犹半在，应须秉烛为君游。
汉殿香消青鸟去，缑山秋冷玉笙微。劫灰辨得馀悲怆，独向人间寄衲衣。
湖上人家开夕阳，湖南渔者歌沧浪。蒹葭一雨远江白，杨柳千条秋浦长。
少年公子美容光，共羡豪华倾大梁。花柳旅开驰马路，金珠乱掷斗鸡场。
向来祇为新知乐，不悟翻成别时恶。尊中安得千日酒，同埋黄垆亦何有。
虚名何有千载垂，空得传记流歌诗。未如此马闲犹夷，牧坰不受鞭筴威。
舞雩台上春风起，鲁国先生讲始开。欲解陶潜印归去，心思吾道重徘徊。
酸风一点泪两行，凭栏瞥过双鸳鸯。霜花迫帘冷蜡焰，雨梧傍枕敲银床。
柴桑人去已千年，细菊班班也自圆。共爱鲜明照秋色，争教狼藉卧疏烟。
却数中秋已过旬，老君亲送玉麒麟。力侔二气文词重，迥繼诸公德业醇。
比来分遣二十辈，西江远借馀波浥。聊凭和诗报琼瑶，袖手愧逢强对怯。
宣和遗事有谁知，云馆星归老泪垂。风月残缣零落尽，得留新郑几篇诗。
幕下相从若弟兄，当年曾悔误谈兵。足行江北生重趼，发为山东白几茎。
仙岩花落溪流满，鬼谷云开对影遥。未必故山安隐逸，海天凉月夜萧萧。
平生深悲备一岁，未了贤劫留酸辛。五更梁月照往事，感愤时会哀致身。
残月微微散晓星，窗风吹动画幡铃。衣中珠珞千条重，定后炉烟一缕青。
窗中顾兔初圆夜，竹上寒蝉尽散时。唯有此时心更静，声声可作后人师。
荒山老柏蘖拥肿，相伴丑石反成妍。有人披图笑领似，不才如我终天年。
敢为文章胜虎豹，祗应笺注到虫鱼。研磨不尽人间老，传与儿孙尚有馀。
去时不敢留姓名，一身万里鸿毛轻。征鞭不返长淮水，正恐来螫愁此行。
深林摵摵分行响，浅葑茸茸叠浪痕。春雪满山人起晚，数声低叫唤篱门。
苦遭谏疏说夷羿，又被赋客嘲淫奢。岂如闲官走山邑，放旷不与趋朝衙。
乱草狂花太不齐，寒烟高卷野云低。鸟垂王气争巢北，柳爱斜阳故向西。
月明鹫岭千花现，朝拥龙宫一苇航。学道几人登彼岸，漫因行脚叹津梁。
桥边黄石机先授，海上陶朱意颇同。况是倚门衰白甚，岁寒茅屋万山中。
四海为家知德盛，二京有宅卜年长。东人犹忆时巡礼，愿觐元和日月光。
少日曾闻黄石教，平生几掷左慈杯。道兄惯见人间事，快抱棋枰信手推。
单车去位五年强，初乏恩襦庇一方。大姓殷勤携老稚，精蓝祈祝饭缁黄。
採芝仙人今岂无，踏遍山腰日已晡。白云可衣兰可佩，御寒不必思丰狐。
正复悲秋如骑省，可令病渴似文园。庭前柏树西来意，握手何时得共论。
西风昨夜到庭梧，晓看窗前一叶无。秋月照人眠不得，等闲拈弄绣工夫。
赋就每怜司马渴，客来惟爱次公醒。黄花莫道真幽独，樽有新醪粟有瓶。
五岳四渎今异方，东西南北衣冠乡。巽维久挽六龙驾，江浙人物无遁藏。
少年曾读石屏诗，老去江湖幸见之。百倍寻常真足惜，十存八九实堪悲。
平日忠言薄万金，此时何惜赠君行。好名不是真人事，莫向人閒留姓名。
千岩万壑不曾看，一水悠悠欲渡难。与子相期仍未定，不如且尽眼前欢。
宣州画生来作图，图中貌得诗人臞。银瓶索酒豪尚在，腰间屡解双珠符。
问字非关扬子宅，瞻型恰傍向公祠。红莲朵朵廓开缓，白战家家铁不持。
一天云物护轻寒，阵阵清风约雨乾。造物有情聊作戏，诗家无赖强寻欢。
断茸冉冉青楼外，浮影悠悠紫陌间。晴日暖几真得所，游丝野马与俱閒。
卿生湘省我澄江，春日相逢在异邦。往事回思皆是泪，积年累月恨填腔。
白马嚼啮黄金勒，三尺角弓两斛力。胡雁翅湿高飞难，一箭正坠双飞翼。
松风竹雨共谈空，楼阁参差古叠重。急水滩头道人住，亦如前佛在因中。
朝来爽气致西山，孰愈严州百里间。佣贩悬知尽冰玉，不惟二士眇难攀。
斗室清香习静时，耳根洗尽竹兼丝。寻春已觉樊川梦，止酒初吟彭泽诗。
毗坛不试新分竹，霅水空瞻旧茇棠。天不憖遗何太早，忍看埋玉向高冈。
谢客堂中劳梦草，谪仙市上且开船。飞鸣款作三年计，好在秋花晚更新。
顾我分为方外友，如公合上道家山。暇时及此频相过，城北城南浔几湾。
圣世宗儒重设料，名公硕德总搜罗。近年底事摧颓甚，士气都比斩丧多。
青山簇簇水湾湾，洞户应将玉锁关。饮罢出来红日晚，一声鸡犬悟人间。
一时盛会人谁会，千载难逢我已逢。秆索曾闻能续命，行看连夜细加工。
西湖一别忽三年，白首相从岂偶然。到得我来恰君去，政当腊後与春前。
髯参短簿炯如云，帐下偏裨两队分。拜谒满堂无揖客，怎教人重大将军。
尘封旧梦欲生苔，又见惊鸿月下来。非雾非花魂易断，经风经雨意难回。
枞枞玉立户相齐，何羡掖垣歌紫微。会须把臂入林去，山王掉首麾去之。
治世求归济物功，希夷入我道情中。从头日日被烦恼，烦恼思量摠是空。
风动翠条腰袅娜，露垂红萼泪阑干。移他到此须为主，不别花人莫使看。
满城争说冷清秋，围坐银屏论未休。谁记新盟皆旧约，薄情故事总温柔。
老马虺隤不服骖，累然病起泛溪南。失侯我尚堪耘豆，出牧公方自种酣。
寄语悠悠行路人，乾坤设险君勿嗔。胸中芥蒂未尽去，须信坦道多荆楱。
仓皇战守强撑支，力尽孤城竟死之。不谓真卿能备寇，终然南八是男儿。
百般苦楚生难尽，一点灵光死未休。岂是卿卿偏命薄，更多薄命不工愁。
台号煕煕倚半空，新秋景好与春同。朱衣吏列登临处，百二山河一望中。
下士争留千载臭，腐儒只抵一毛轻。至公惟有当头月，不向人为两样明。
唤起园丁葺小园，喜逢社友访林泉。莺花世界春方半，灯火楼台月正圆。
梦中犹记鱼相濡，庄叟屡困监河枯。聊因竞病歌归欤，宁复灿烂悲穷途。
荀息无裨晋献公，豫生如许智宗空。古人才德难求德，大节初心要始终。
茉莉吟余又木犀，碧瑶叶底露金支。从今日日须搜句，莫遣砚池生网丝。
秋霖积日惨不开，太行黯黯愁西颓。农夫九死补田作，坐看辛苦成污莱。
金明池上缘衣儿，燮理阴阳焉用之。建国立家真可怪，不栽梓漆与桐椅。
驿路飞沙千里暗，海风吹雪万山寒。灯前独照昆吾剑，长得蛟龙夜夜看。
蛰居犹得亲鱼鸟，溷俗何心应马牛。一自月泉成集后，浇肠无藉酒消忧。
问我清游何日最，木樨风外等秋潮。忽有故人心上过，乃是虹生与子潇。
书来蓬岛防鸾误，门隔桃溪怕蝶迷。惟有半衾余暖在，断肠留得伴单栖。
东方欲白星渐稀，一场春梦晓钟时。伯道有子常事耳，刘蕡登科人不知。
廊阴日转雕栏树，坐冷风生玉碗冰。满案诗书尘蠹甚，故应疏懒过炎蒸。
雨晴哀壑激虚籁，风急寒林响堕樵。斜日半竿人晒网，荻花如雪插鱼标。
朱弦寂寞阳阿调，明镜萧条壮士颜。雪夜扁舟曾有约，几时携酒凤皇山。
和气融融散薄原，东风应已入东门。弄晴野鹊翻高树，趁暖家鸡啄破垣。
高皇拓地越乌秅，圣主筹边轶汉家。拟向轮台置田卒，特教博望泛秋楂。
满地干戈今若此，至尊宵旰定何如。已应智勇俱收录，行使奸妖尽洗袪。
二月垂杨绿叶齐，无朝无暮子规啼。飞花衮衮向东去，却被东风吹向西。
琉璃瓶莹秋月白，优昙花净含晓露。瑞境旁连瓦屋起，合成一界如相附。
树老菭荒石气深，名园名相此中寻。全淮勋业来苍莽，五省馨香照古今。
戎马驱驰岁月迁，南柯一梦竟游仙。丁年有恨违乡国，丙舍犹怜有墓田。
上林花妥逐莺飞，愁绝江南雪里时。嚄唶何须旁檐喜，毰毸相对两寒枝。
春色尚闭杨柳园，杨花柳絮何翩翻。胡奴系马庭前树，疑是玉龙来叩门。
负海少年大跋扈，遣使问我抽簪期。百尔不分一狂客，余发种种何能为。
六桥久客旧湖滨，春日花开不似春。游学顿无福建子，科名更说梓潼神。
林馆深秋黄菊残，微霜枫树叶初丹。浮生秪解刘伶醉，失路应怜范叔寒。
依旧长条踠地垂，行人系马自生悲。可怜已是将枯日，还向邮亭管别离。
冷宦趋承木向阳，窥斑良觉愧真长。摩挲千里红尘脚，浣涤十年新学肠。
万里南迁直谏臣，世间无地可容身。夜冲风雨过湘水，赖有青山作主人。
江上草堂风物幽，江花红白满汀洲。鸣鸠呼妇东西去，麋鹿将儿远近游。
我生奇气空嶙峋，挥毫对此不无神。送渠羽翼朝天去，亦是云霄得意人。
石泉未到秋先冷，野虎偏从夜即嘶。记得去年常德府，武陵今夕况桃豀。
溶溶野水戏凫鹥，垄麦初长午景迟。尽日绿杨閒照水，临风自爱好腰支。
修竹阴阴古道场，谁怜兵火地荒凉。晚山俱似佛头绿，秋草不如僧发长。
潦倒尊前难判袂，踟蹰江上欲停舟。重来更为东人计，早入明光一借筹。
休誇路寝当前拜，谁得屠苏最后杯。何物相期同一醉，为君催发槛前梅。
围棋别墅却秦军，千载功名一窖尘。今日江山非晋有，荒祠花木为谁春。
江南春暖水生烟，何日投闲苕水边。买经相牛亦不恶，还与老农治废田。
白玉阶前金凤舞，黄金殿上玉鸡鸣。正中来与兼中到，昨夜云深月正明。
九日三眠火力齐，五朝又报四眠时。辛勤一月方能茧，缲得成丝却卖丝。
浮家泛宅寄漳城，时有乡心触处生。闻道隔邻忙祭扫，一年难过是清明。
独携酸泪注星空，凤阙峨峨思不穷。曾是隔年同命地，六军齐发扫狂童。
文言当日演韦编，夕阳爻观变兑乾。进德立诚说方法，定曾参到杏坛前。
